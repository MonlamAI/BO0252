འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
? S
བྱི་ལ་ནག་པོ་
ཨའེ་ལུན•ཕུ་ཡི་སྒྲུང་ཐུང་བདམས་བསྒྲིགས།
[ཨ་མེ་རི་ཁ]ཨའེ་ལུན•ཕུས་བརྩམས།
འབྲོང་བུ་རྡོ་རྗེ་རིན་ཆེན་གྱིས་རྒྱ་ཡིག་ནས་བསྒྱུར།
མཚོ་སྔོན་མི་རིགས་དཔེ་སྐྲུན་ཁང་།

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བྱི་ལ་ནག་པོ།
ཨའེ་ལུན•ཕུ་ཡི་སྒྲུང་ཐུང་བདམས་བསྒྲིགས།
[ཨ་མེ་རི་ཁ]ཨའེ་ལུན•ཕུས་བརྩམས།
འབྲོང་བུ་རྡོ་རྗེ་རིན་ཆེན་གྱིས་རྒྱ་ཡིག་ནས་བསྒྱུར།
མཚོ་སྔོན་མི་རིགས་དཔེ་སྐྲུན་ཁང་།

“十三五” 国家重点图书出版规划项目
民族文字出版专项资金资助项目
图书在版编目(CIP)数据
黑猫: 藏文/(美) 爱伦·坡著;仲布• 多杰仁青译.
-西宁:青海民族出版社, 2020.12
世界文学名著藏译工程 / 索洛主编. 第一期
ISBN 978-7-5420-3639-1
I.①黑… II.①爱… ②仲… III. ①短篇小说-小
说集-美国-近代-藏语 IV. ①I712.44
中国版本图书馆CIP数据核字(2021) 第016218号
世界文学名著藏译工程(第一期)
黑猫
——爱伦·坡短篇小说选
[美] 爱伦・坡 著 仲布•多杰仁青 译
青海民族出版社·中国 (青海省西宁市同仁路10号 810001)
销售热线/0971 -6123221 咨询电话/0971-6138933
E-mail/qhmzcbs@sohu.com 网址/www.qhmzcbs.com
主编、 策划/索洛
责任编辑/南俊杰 封面设计/王靖 责任印制/赵荣年
发行/青海民族出版社出版发行部
经销/青海省新华发行(集团)有限公司印制/深圳华新彩印制版有限公司
开本/720mm×1000mm 1/16 字数/300千 印张/24
版本/2020年12月第1版 印次/2020年12月第1次印刷
书号: ISBN978-7-5420-3639-1 (民文) 定价: 58.00元
版权所有 侵权必究
如发现印、 装质量问题, 影响阅读, 请与印刷厂联系调换。

བྱི་ལ་ནག་པོ།
འགོ་བརྗོད།
ལོ་ཙཱ་ནི་སྔོན་ནས་ད་བར་རྒྱལ་ཁབ་དང་མི་རིགས་མི་འདྲ་བའམ་གཙོ་བོ་སྐད་ཡིག་
མི་གཅིག་པའི་བར་དུ་བྱུང་དང་འབྱུང་བའི་རིག་གནས་སྣང་ཚུལ་མེད་དུ་མི་རུང་བ་ཞིག་
ཡིན་པས། དེ་ཕན་ཚུན་བར་གྱི་སྦྲེལ་ཟམ་དང་། མཛའ་མཐུན་གྱི་དར་ཐག་སོགས་ཀྱི་དཔེ་
རུ་བརྗོད་པ་ཡོད་ལ། རང་རེའི་རིག་གཞུང་གི་ཐུན་མིན་བརྗོད་སྟངས་ནི་ལས་དེ་བྱེད་
མཁན་གྱི་ལོ་ཙཱ་བ་ལ་འཇིག་རྟེན་མིག་ཅེས་ཐ་སྙད་ཁྱད་པར་བ་ཞིག་གིས་ཆེད་དུ་བསྔགས་
པ་དེ་ཡིན། དེ་ཡང་ཡིན་ཏེ། མི་ཁྱུ་ཞིག་གམ་རིགས་རྒྱུད་ཅིག་ཡུན་རིང་དུ་འཚོ་གནས་དང་
དེའི་ཤེས་རིག་འཕེལ་རྒྱས་སུ་འགྲོ་དགོས་ན་མགོ་བོ་བསྒུར་ནས་རང་གི་རྡོག་སྔུན་ལ་བལྟ་
དགོས་ལ། མགོ་བོ་བཏེགས་ནས་ཐད་ཀའི་མདུན་ལྗོངས་ཀྱང་མཐོང་བར་བྱེད་དགོས་ཤིང་།
དེ་ལས་རིང་བ་འཇིག་རྟེན་ནམ་འཛམ་གླིང་ཐ་གྲུ་ཡངས་པོའི་ཁྱོན་ལ་ཡང་རྒྱང་མིག་
འཕེན་ཅིང་མིག་ཉུལ་ཡང་ཡང་བྱེད་པ་ནི་མགོ་བཏུམ་གཡང་ལྷུང་གི་འཇིགས་ཉེན་ལས་
གཡོལ་བྱེད་ཅིག་ཏུ་སྨྲས་ཀྱང་མི་རུང་བ་མེད་སྙམ། ང་ཚོས་དཔག་པར་མི་དཀའ་སྟེ། ད་
ལྟའི་འཆད་ཚུལ་ལྟར་ན་འགྲོ་བ་མིའི་རིགས་འདི་མི་ལོ་ཁྲི་ཕྲག་བཅུ་སྐོར་ཡས་མས་ནས་
ཤེས་པ་གྲུང་པོའི་སྲོག་ཆགས་རིམ་པ་མཐོ་གྲས་སུ་གྲུབ་ཅིང་། རྒྱང་སྐྱོད་སྔ་ཕྱི་དུ་མ་ལས་
རིམ་གྱིས་གོ་ལ་ཆེན་པོ་འདིའི་རྒྱ་ཁྱོན་དུ་ཁྱབ་པར་གྲམ་ཞིང་འཁོད་དེ་འཚོ་ལ། གནས་
བབ་འཚོ་སྟངས་དེ་སྔར་ལས་ལེགས་པའི་ས་རུ་ཡུན་གྱིས་འཕགས་པ་ཡིན་ན། སོ་སོར་
1

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རིགས་མཚུངས་ཀྱི་གནས་སྟངས་ལས་ཐོན་པའི་ཆ་ཐུན་མོང་དུ་གྱུར་པ་ཡོད་པ་སྨོས་མ་
དགོས་མོད། སོ་སོའི་ཁོར་ཡུག་དང་ནམ་ཟླ། མྱོང་བ་དང་བརྒྱུད་རིམ་སོགས་ཀྱི་མཐུན་རྐྱེན་
མི་འདྲ་བ་དང་། འགལ་རྐྱེན་དང་ལམ་ལྷོང་སོགས་ནང་དུ་ཐེ་བའི་བབ་སྟངས་མི་གཅིག་
པའི་དབང་གིས་སོ་སོའི་འཚོ་བ་རོལ་སྟངས་དང་ཐོན་སྐྱེད་བྱེད་སྟངས་ལ་ཁྱད་པར་ཐོན་
ཅིང་། དེ་ལས་བྱུང་བའི་སྐད་ཆ་དང་ཡིག་རིགས། རིག་གནས་དང་ལོ་རྒྱུས་སོགས་ལ་ཐུན་
མིན་གྱི་ཆ་ངེས་པར་ཡོད། དེ་ལ་ཤེས་རིག་གི་ཧེ་བག་ཟེར་དགོས་ཏེ། སྔོན་ཐོན་དང་རྗེས་
ལུས་ཀྱི་རིམ་དབྱེ་སོགས་རེ་ཞིག་མི་སྨྲ་སྟེ། རང་བྱུང་ཁམས་དང་། འགྲོ་བ་མིའམ་དེའི་སྤྱི་
ཚོགས་ཡུལ་དུ་བྱས་པའི་མཐོང་ཐོས་བསམ་གཞིག་གི་ཉམས་མྱོང་དང་གོ་རྟོགས། དཔྱད་
ལུགས་དང་དཔག་སྟངས། ཉམས་བཞེས་དང་ལག་ལེན། རྣམ་གཞག་དང་གྲུབ་མཐའ།
གོམས་སྲོལ་དང་གསར་གཏོད་ལ་སོགས་སོ་སོར་ཐུན་མིན་གྱི་ཁྱད་ཆོས་དང་ལེགས་ཆ་ཡོད་
པ་སུས་ཀྱང་བསྙོན་པར་མི་ནུས།
དེ་ཕྱིར་ཕན་ཚུན་རིག་གནས་སྣོལ་སྤེལ་དང་ཤེས་རིག་གསབ་རེས་བྱེད་པ་ནི་སོ་སོའི་
དགོས་པ་ཆེན་པོ་ཞིག་ཏུ་རང་བཞིན་གྱིས་གྲུབ་ཡོད་པས། ཕོ་རང་གིས་ཤེས་པ་དེ་ཤེས་པ་
ཡིན། གྲི་མགོ་ལོས་ཆོད་པ་དེ་ཆོད་པ་ཡིན་ཟེར་ནས་སྒོ་གཏན་མགོ་བཏུམ་གྱི་ངང་དུ་སྡོད་
ག་ལ་རུང་། ཕན་ཚུན་རིག་གནས་གསབ་འདྲེན་དང་སྣོལ་སྤེལ་གྱི་བྱ་བ་དེ་ཚོ་རྩོམ་པ་ལ་
སྐད་རིགས་སོགས་མི་གཅིག་པའི་དབང་གིས་མེད་དུ་མི་རུང་བའི་ཆ་རྐྱེན་ཞིག་ཡོད་པ་ནི་
ལོ་ཙཱ་ཡིན་ལ། དེ་ནི་མ་བརྒྱུད་ཐབས་མེད་ཀྱི་ཐབས་ལམ་ཉག་གཅིག་ཡིན་ཟེར་ཆོག དེས་
ན་འཇིག་རྟེན་ལ་བལྟ་བར་ཆུ་བུར་གྱི་མིག་ཙམ་གྱིས་མི་འོང་བར་ལོ་ཙཱའམ་ལོ་ཙཱ་བ་ལྟ་
བུའི་མིག་ཅིག་ངེས་པར་བསྟེན་དགོས་པ་གྲུབ།
བོད་མི་རིགས་ནི་འདིའི་སྐོར་ལ་རིང་བའི་དུས་ནས་བསམ་བློ་དང་ལག་ལེན་གཉིས་
ཆར་གྱིས་ཕྱུག་པ་ཞིག་སྟེ། ཤིན་ཏུ་སྔ་བའི་དུས་སྤྱི་ལོའི་སྔོན་གྱི་བོད་རྒྱལ་ཐོག་མ་གཉའ་ཁྲི་
2

བྱི་ལ་ནག་པོ།
བཙན་པོའི་སྐུ་རིང་ནས་ཁྱུང་པོ་སྟག་སྒྲ་དོན་གཙུག སྙ་ཆེན་ལི་ཤུ་སྟག་རིང་སོགས་བོན་
གྱི་ལོ་ཙཱ་ཆེ་བཞི་སོགས་བྱུང་བར་གྲགས་ལ། སྤྱི་ལོའི་དུས་རབས་བདུན་པ་ཙམ་ནས་སློབ་
དཔོན་ཐོན་མི་ནས་དབུ་བརྩམས་མཁྱེན་རབ་དང་མཛད་པ་ཉི་ཟླ་སྐར་གསུམ་ནམ་མཁའ་
བཅས་དང་མཉམ་པའི་ངེས་པ་དོན་གྱི་ལོ་ཙཱ་བ་མང་པོ་བྱོན་ཅིང་། དགེ་འདུན་ཆོས་འཕེལ་
བར་དུ་གྲངས་སུ་ཐེབས་པ་མ་མཐར་ཡང་བརྒྱ་ཕྲག་བརྒྱད་དུ་ཉེ་བ་ཞིག་ཏུ་སོན་ཟེར།
ལེགས་སྦྱར་སྐད་གཙོ་བྱས་པའི་སྐད་རིགས་དུ་མ་ལས་བསྒྱུར་ཞུས་གཏན་ཕབ་མཛད་པའི་
བསྟན་བཅོས་ཀྱི་པོད་གྲངས་ཀྱང་ཤིན་ཏུ་མང་བ་ད་ཆ་འཛམ་བུ་གླིང་ན་ཁྱད་དུ་འཕགས་
པ་ཀུན་གྱི་མདུན་སྔར་ངོམ་སོར་ཆེ་བ་ཞིག་ཏུ་ཡོད། དེར་བསྟུན་གྱི་ལོ་ཙཱའི་རྩ་འཛིན་ནམ་
ཕྱོགས་སྟོན་གཞུང་ལུགས་སུ་གྱུར་པ་སྒྲ་སྦྱོར་བམ་གཉིས་སོགས་ཀྱང་དུས་རབས་དགུ་པ་
ཙམ་ནས་ཐོན་པ་འཛམ་གླིང་གི་ལོ་ཙཱའི་གཞུང་ལུགས་སྔ་ཤོས་དག་གི་གྲས་ཟིན་ཡོད་སྙམ་
སྟེ། ནུབ་གླིང་པའི་ལོ་རྒྱུས་སུ་འཛམ་གླིང་ན་སྐད་ཡིག་ལོ་ཙཱའི་སྔ་དཔེར་བྱེད་པ་ཡེ་ཤུ་ཆོས་
ལུགས་ཀྱི《ཆིངས་རྙིང》འགྱུར་མ《མཁས་པ་བདུན་ཅུའི་འགྱུར་ཡིག》ཏུ་གྲགས་པ་དང་ཧོ་
མའི་གཏམ་རྒྱུད་ཆ་ཤས་ཤིག་ལ་ཏིང་སྐད་དུ་བསྒྱུར་བ་དཔག་རྩིས་ལྟར་ན་རྗེ་གཉའ་ཁྲིའི་སྔ་
རྗེས་ཙམ་དུ་ཁེལ་དགོས་ལ། དུས་དེ་ཙམ་ནས་དེར་མཐུན་གྱི་མིང་མཛོད་ཆུང་ངུ་ཞིག་ཀྱང་
བྱས་པར་གྲགས་མོད། དེ་ནས་དུས་ཡུན་རིང་པོའི་ཁྲོད་ཡེ་ཤུའི་ཆོས་གཞུང་གི་དཔེ་དེབ་དེ་
ཙམ་གཙོ་བོར་བྱས་པ་ལས་རིག་གནས་ཀྱི་བསྟན་བཅོས་སྣ་ཚོགས་མང་དུ་བསྒྱུར་བ་ནི་སྤྱི་
ལོའི་དུས་རབས་བཅུ་གཉིས་ཙམ་གྱི་དུས་ཡིན་ཟེར། དེས་ན་རིག་གཞུང་ནང་འདྲེན་དང་
སྐད་ཡིག་ལོ་ཙཱའི་སྐོར་ལ་རང་རེ་ལག་ལེན་དང་ཉམས་མྱོང་གི་གདེང་དང་ལྡན་ཞིང་། སྨྲ་
བ་གཟེངས་མཐོ་བར་ཡོད་དགོས་སྙམ།
ཉེ་བའི་དུས་འདིར་རྒྱ་བོད་སྐད་ཡིག་གི་ལོ་ཙཱ་བ་མི་ཉུང་བར་ཡོད་དེ། སྐད་གཉིས་སྨྲ་
བ་ཙམ་གྱིས་བརྗོད་ན་སློབ་གྲྭ་འགྲིམས་ཤིང་ལས་ཁུངས་སུ་ལས་ཀ་གཉེར་བ་ཞིག་ཡིན་
3

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཕྱིན་དགོས་དབང་གིས་སྐད་གཉིས་སྨྲ་བ་ཞིག་ཏུ་རང་བཞིན་གྱིས་གྲུབ་ཡོད་པ་ལྟ་བུ་ཞིག་
ཏུ་འདུག འོན་ཀྱང་མི་རིགས་དང་རྒྱལ་ཁབ་གཞན་དག་གི་རིག་གནས་ཀྱི་ཉིང་བཅུད་དུ་
གྱུར་པ་དཔེར་སོན་བསྟན་བཅོས་སོགས་བོད་སྐད་དུ་འདྲེན་པའི་ཐད་དེ་སྔོན་ཉམས་དགའ་
བའི་གྲུབ་འབྲས་ཤིག་མཐོང་དུ་མ་བྱུང་།
ད་ལྟ་ང་ཚོས་གནད་དོན་འདི་མཐོང་ཡོད་པའི་ངོས་ནས་དེ་ལ་རྩོལ་བ་རྩོམ་མཁན་
ཡང་མི་ཉུང་མོད། གཞུང་འབྲེལ་ལས་ཁུངས་ཀྱི་ངོས་ནས་སྟོབས་ཤུགས་འདོན་མཁན་ནི་
མཚོ་སྔོན་མི་རིགས་དཔེ་སྐྲུན་ཁང་སོགས་ཉུང་ངུ་ཙམ་ལས་མེད་པས། ད་ལན་གཟིགས་
པ་ཡངས་པ་བོད་ཡིག་དཔེ་སྒྲིག་མཁན་པོ་སྐུ་ཞབས་བསོད་ལོ་སོགས་ཀྱིས་འདི་ལྟའི་ནུབ་
གླིང་རྩོམ་རིག་ཕྱོགས་ཀྱི་བོད་འགྱུར་དཔེ་ཚོགས་ཤིག་ལོ་ཙཱ་པར་སྐྲུན་གྱི་བགྱི་བ་མགོ་འདུ
ལེགས་འགྲུབ་བྱུང་བ་ནི་ཤིན་ཏུ་ཡི་རང་བྱ་ཡུལ་ཞིག་ཏུ་སེམས།
དཔེ་ཚོགས་འདི་ཡོངས་སུ་ཀློག་པའི་སྐལ་བ་རེ་ཞིག་མ་བྱུང་བས་ཞིབ་པར་སྨྲ་བ་རྔོ་
མི་ཐོགས་མོད། དངོས་བརྒྱུད་དུ་མའི་རྒྱུས་ལོན་བྱས་པ་བརྒྱུད་འདི་ལ་དགེ་མཚན་དང་ཁྱད་
ཆོས་མང་དུ་མཐོང་བ་མཚམས་འདིར་ཅུང་ཟད་གླེང་བར་འདོད་དོ། །
སོ་སོའི་དང་པོ་གནས་བབ་དང་དགོས་འགངས་ལ་གཞིགས་པ། དེ་ཡང་མི་རིགས་སོ་
བར་ཤེས་རིག་གི་སྲོལ་རྒྱུན་ཕན་ཚུན་སྣོལ་སྤེལ་བྱེད་པ་ལ་དགོས་གལ་ཤིན་ཏུ་ཆེ་བ་
གོང་སྨྲས་ཇི་བཞིན་དང་། གཞན་དུ་ངེད་ཅག་ནི་རིག་གནས་དར་རྒྱས་ཅུང་ཆེ་བའི་མི་
རིགས་ཤིག་ཡིན་ཅེས་ཁས་འཆེ་དགོས་ན་རྒྱལ་ཁབ་དང་མི་རིགས་གཞན་གྱིས་བྱས་
པའི་འཛམ་གླིང་ན་སྙན་གྲགས་ཆེ་བའི་རིག་གནས་ཀྱི་བསྟན་བཅོས་གཙོ་གྲས་དག་
གི་འགྱུར་ཡིག་རང་སྐད་དུ་མེད་ཟེར་དགོས་པ་ཅུང་ཟད་སྐྱེངས་པ་འཛིན་པའི་གནས་
ཤིག་ཅི་ལ་མིན། བྱེ་བྲག་ནུབ་གླིང་པའི་གཙུག་ལག་རྩོམ་གྱི་རིག་པ་ལ་མཚོན་ན། དར་
ཡུན་རིང་བ་དང་། རྔམས་ཁ་མཐུག་ལ། སྙན་ངག་དང་། སྒྲུང་གཏམ། ལྷུག་རྩོམ། ཟློས་
4

བྱི་ལ་ནག་པོ།
གར་སོགས་རྩོམ་ལུས་ཆ་ཚང་ཞིང་། གཞུང་ལུགས་རྣམ་དཔྱད་ཀྱི་རང་ལུགས་དང་རྣམ་
གཞག་མི་དམན་པར་ཡོད་པ་སོགས་ཀྱིས་གྲགས་པའི་དར་ཤིང་མཐོ་ལ་ཤན་འཇུག་གི་
རྣོ་ངར་བདོ་བ་དང་། ཁྱད་པར་ཉེ་བའི་དུས་འདིར་འཛམ་གླིང་ཐ་གྲུ་ཀུན་ཏུ་ཁྱབ་མཆེད་
འཕྲོ་འགྱེད་ཀྱི་ནུས་ཤུགས་ཀུན་ལས་ཆེ་བར་ཡོད་པས། ནང་ལེན་གྱི་དགོས་པ་ཆེ་བའི་
གྲས་ཤིག་ངེས་པར་ཡིན་ནོ་སྙམ། ལྷག་དོན་ད་ལྟ་བོད་དུ་སྲོལ་རྒྱུན་གྱི་རྨང་གཞིའི་སྟེང་
རྩོམ་རིག་གསར་བ་རྨང་ཆགས་ཤིང་འཕེལ་རྒྱས་སུ་འགྲོ་བ་དང་བསྟུན། འཛམ་གླིང་
ཡུལ་གྲུ་ཀུན་གྱི་སྲོལ་རྒྱུན་ནས་དེང་རབས་བར་གྱི་རྩོམ་རིག་གི་རྣམ་གཞག་དང་རང་
ལུགས་སྣ་ཚོགས་ལ་དཔེ་ལྟོས་དང་གསབ་ལེན་བྱེད་པ་རླབས་རྒྱུན་ཞིག་ཏུ་འགྲོ་བཞིན་
པའི་སྒང་དུ་ཁེལ་བས། འདི་ལྟ་བུར་ཕྱི་གླིང་གི་རྩོམ་རིག་བརྩམས་ཆོས་རྒྱས་ལ་འབོར་
ཆེ་བ་ཞིག་ཚན་བསྟར་དུ་ཐོན་པ་ནི་དགོས་པའི་ཡུལ་ལ་རིག་པའི་གསོལ་སྟོན་གྱ་ནོམ་
པ་ཞིག་ལེགས་སྐྱེས་སུ་ཕུལ་བ་ཅི་ལ་མིན།
གཉིས་པ་གསེས་ལེན་འདེམ་སྒྲུག་ལེགས་པར་བྱས་པ། འཛམ་གླིང་རྩོམ་རིག་བསྟན་
བཅོས་ཟེར་བ་འབོར་ཆེ་བ་མཐའ་ཀླས་པ་ཞིག་ཏུ་ཡོད་མོད། དཔེ་ཚོགས་འདིར་བསྡུས་པ་
དེ་དག་དང་པོ་ཇུས་འགོད་པས་འདི་ཕྱོགས་ལ་གཟིགས་པ་ཡངས་པའི་ངོས་ནས་ལེགས་
གསེས་དང་འདེམ་སྒྲུག་ཡང་ཡང་བྱས་ཤིང་། མཁྱེན་ཡངས་གཞན་ལས་ཀྱང་དགོངས་
འཆར་དུ་མ་བསྡུས་ཏེ། མིག་སྔར་ནུས་པའི་ཁྱབ་ཁོངས་ནང་རོལ་ནས་ལེགས་ཤོས་འཚམ་
ཤོས་དང་། དགོས་གཏུག་ཆེ་ཤོས། ལག་བསྟར་འབྱུང་ངེས་པ་བཅས་ཀྱི་སྐོར་དེ་ཡིན་པར་
འདུག དེ་ཡང་འགའ་ཞིག་ནི་གྲགས་པ་ཆེ་བ་རང་རེ་ལ་མ་ཡོད་ཐབས་མེད་ཀྱི་སྐོར་དང་།
ལ་ལ་ནི་ཁྱད་ཆོས་སོགས་ཀྱི་ཆ་ནས་ང་ཚོ་དང་ཁད་ཅུང་ཟད་ཉེ་བ་དཔེ་ལྟོས་ལ་ཉེ་བར་
འགབ་པའི་སྐོར། ཁ་ཤས་ནི་སྒེར་ཁྱད་རྒྱང་ཐག་རིང་ཡང་དེ་སྔོན་མཐོང་བ་དཀོན་པ་ཐོས་
པའི་མིག་ཕྱེ་བའི་བྱེད་ལས་དང་ལྡན་པ་ཤ་སྟག་སོགས་སུ་སྨྲ་ཆོག་སྙམ་ཡང་རེ་རེ་བཞིན་སྨྲ་
5

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བ་བསྐྱུང་ངོ་། །
གསུམ་པ་གཞུང་ལུགས་ཀྱི་ཕྱོགས་སྟོན་ལ་དོ་སྣང་ཡོད་པ། ཡིག་སྒྱུར་རམ་ལོ་ཙཱ་བྱེད་
སྟངས་ལ་སྨྲ་བ་སྣ་ཚོགས་ཡོད་དེ། ལོ་ཙཱའི་བརྡ་དོན་ཙམ་ལ་ཡང་སྤྱིར་བཏང་སྐད་ཡིག་
གཅིག་ནས་གཅིག་ཏུ་འཕོ་བར་བྱེད་པ་ལ། ཅུང་ཟད་རྙོག་འཛིང་ཆེ་བ་མིའི་རིགས་ཀྱི་རིམ་
པ་མཐོ་བའི་སྐད་བརྡའམ་སྒྲ་རིག་པའི་བྱེད་རྩོལ་ཞིག་ཡིན་པ་ཙམ་དུ་མཐུན་མོད། བྱེ་བྲག་
ལྟ་བ་མི་མཚུངས་པ་མང་དུ་ཡོད་པ་ཡང་ཀུན་གྱིས་མཁྱེན་གསལ་ལྟར་ཡིན།
སྐད་བརྡ་རིག་པའི་དཔྱད་ངོར་ལོ་ཙཱ་ཡང་སྒྲ་རིག་གམ་སྐད་བརྡ་རིག་པའི་ཡ་གྱལ་
ཞིག་སྟེ། སྐད་ཆའི་བར་གྱི་འཕོ་སྒྱུར་རམ་སྤོ་བརྗེ་ཞིག་ཏུ་འདོད་ལ། རིག་གནས་ཀྱི་ཆ་
ནས་སྨྲས་ན་རིག་གནས་བར་གྱི་སྣོལ་སྤེལ་ཏེ། དེའི་མཉམ་ལས་སམ་ཕྱི་འབྲེལ་དང་
གཅིག་ཏུ་འབྲེལ་བ་ཞིག་ཏུ་འདོད། སྒྱུ་རྩལ་སྨྲ་བས་ནི་ལོ་ཙཱ་ཞེས་པ་སྐད་ཡིག་གི་སྒྱུ་
རྩལ་རང་བཞིན་གྱི་གསར་གཏོད་ཅིག་གམ་སྒྱུ་རྩལ་རང་བཞིན་གྱི་བཅོས་འབྲི་ཞིག་སྟེ།
འགྱུར་རྩོམ་དེས་མ་རྩོམ་ལྟར་གྱི་བློ་འབྱེད་དང་། སེམས་འགུལ། མཛེས་ཚོར་ཞིག་སྦྱིན་
ནུས་དགོས་པར་འདོད་པ་སོགས་སྨྲ་བའི་རང་ལུགས་མང་དུ་ཡོད། གཞན་ཡང་བཀྲལ་
དབུབ་རིང་ལུགས་ལས་བྱུང་བ་སྔ་མའི་ཆ་དག་སོ་སོར་བཀྲལ་ཞིང་ཕྱི་མའི་ཆ་ལ་
གཞི་གསར་བ་ཁོག་དབུབ་པའི་ལུགས་དང་། དེང་དུས་རྒྱུགས་ཆེ་བ་ཡོན་ཏན་མཉམ་
ཉིད་སྨྲ་བ་སྟེ། འདིའི་ཡོན་ཏན་ནི་རང་རེའི་གཟུགས་བྱ་བ་ཡོན་ཏན་རྫས་ཀྱི་ཡོན་ཏན་
དང་གོ་བ་ཕྱོགས་མཚུངས་པ་ཡིན་ན་ནུས་པ་དང་ཕན་ནུས་སོགས་སུ་སྨྲ་བ་ཡང་ཡོད་
ངེས། ལུགས་འདི་སྨྲ་བའི་བྱེད་པོ་མཚན་སྙན་ཆེ་བ་འུ་གིན་ནེ་ཏ་ཞེས་པས་བསྒྱུར་ཡིག་
ལས་ཐོན་པའི་ནུས་པ་དང་། ངོས་འཛིན། བརྡ་འཕྲིན། བརྩེ་ཚོར། མཛེས་དཔྱོད། སྤྱོད་
ལམ་སོགས་རྣམ་གྲངས་དགུ་ཡི་ཆ་ནས་མ་ཡིག་དང་བུ་ཡིག་གཉིས་ཀྱིས་ཀློག་པ་པོ་ལ་
བསྐྱེད་པའི་ཡོན་ཏན་ཀུན་ནས་མཉམ་པ་ཞིག་དགོས་པར་བཤད། དེ་ཡང་དེ་སྔོན་ལྟར་ན་
6

བྱི་ལ་ནག་པོ།
འགྱུར་གྱི་ལེགས་ཉེས་དེ་བྱེ་བྲག་ཏུ་གྱུར་པའི་བརྩམས་ཆོས་ཤིག་ལས་བརྟག་ཅིང་དཔྱད་
པ་ཡིན་ལ། འདི་ནི་ཀློག་མཁན་གྱི་མྱོང་བ་ཞིག་གཙོ་བོར་བྱེད་ཅིང་། སྔ་མ་ནི་སྐད་ཆ་
གཙོ་བོ་དང་ཕྱི་མ་ནི་དེའི་ཡོན་ཏན་ནམ་ནུས་པ་གཙོ་བོར་བྱེད་པ་ཞིག་ཏུ་སྨྲ། ལུགས་
འདི་རང་རེའི་སྒྲ་སྦྱོར་བམ་གཉིས་སུ “རྒྱ་གར་གྱི་སྐད་ཀྱི་གོ་རིམ་ལས ………བསྣོར་ན་
བདེ་ཞིང་གོ་བ་སྐྱེད་པ་ཞིག་ཡོད་ན་ཚིགས་བཅད་ལ་ནི་རྩ་བ་བཞི་པའམ། དྲུག་པའང་
རུང་སྟེ། ཚིགས་སུ་བཅད་པ་གཅིག་གི་ནང་ན་གང་བདེ་བ་བསྣོར་ཞིང་སྒྱུར་ཅིག” ཅེས་
བསྟན་པ་དང་དགོངས་པ་མཐུན་སྙམ།
དེ་བཞིན་བྱེ་བྲག་གི་རྣམ་དབྱེ་ལ་ཡང་རང་རེ་ལྟར་ན་སྒྲ་སྒྱུར་དང་དོན་སྒྱུར། ཐད་
སྒྱུར་དང་དོན་སྒྱུར། ཡོངས་སྒྱུར་དང་བསྡུས་སྒྱུར་ཟེར་བ་གཞུང་ལུགས་ཀྱི་སྡུད་སྟོབས་
ཆེ་བའི་ཐབས་ལམ་དུ་མ་ཞིག་རིང་ནས་གྲགས་ཤིང་ལག་ལེན་དུ་ཡང་དག་པར་སྤྱོད་
བཞིན་ཡོད་ལ། དེང་དུས་ཀྱི་རྒྱལ་སྤྱིར་གྲགས་པ་ཡང་ཉུང་ངུ་མིན་ཏེ། གྲགས་ཆེ་བ་དབྱིན་
ཇིའི་ལོ་ཙཱའི་གཞུང་ལུགས་སྨྲ་བ་ཕེ་ཐེར་ནེ་མར་ཁེ་ཞེས་པའི་རང་ལུགས་ལ་ལོ་ཙཱའི་
བྱེད་རྩོལ་ལ་ལྟོས་ནས་མ་བུ་ཤིན་ཏུ་ཉེ་བ་ཐལ་མོ་སྦྱར་བ་ལྟ་བུ་ཐ་སྙད་སྦྱོར་སྒྱུར་དང་།
དེ་ལས་རིང་བ་ཐད་སྒྱུར། དེ་ལས་རིང་བ་བསྟུན་སྒྱུར། དེ་ལས་རིང་བ་དོན་སྒྱུར་བཞི་དང་།
འགྱུར་ཡིག་ལ་ལྟོས་ནས་བརྡ་མཚུངས་སྒྱུར་ཐབས་དང་། རང་མོས་སྒྱུར་ཐབས། གྲགས་
གོམས་སྒྱུར་ཐབས། བསྐྱར་འབྲིའི་སྒྱུར་ཐབས་སོགས་ཟེར་བ་དུ་མ་ཞིག་ཡོད་མོད། བསྡུ་ན་
གཞན་འགྱུར་རམ་མ་འགྱུར་བྱ་བ་གཙོ་བོ་མ་ཡིག་གི་གོ་བ་ལེན་སྟངས་དང་འགྲེལ་སྟངས་
རྩལ་འདོན་དང་དེ་དབང་བཙན་པར་བྱས་ནས། བུ་ཡིག་གི་བརྗོད་སྟངས་གོམས་སྲོལ་
རང་གཤིས་སོགས་ཅུང་ཟད་ཁྱད་དུ་གསོད་པ་ཞིག་སྟེ། ཀློག་པོ་དག་མ་རྩོམ་གྱི་ཁོར་ཡུག་
ཏུ་དྲངས་ནས་དེའི་གོམས་གཤིས་རང་བཞིན་གྱི་གོ་བ་ལེན་སྟངས་ལ་གོམས་སུ་འཇུག་པ་
ཞིག་དང་། རང་འགྱུར་རམ་བུ་འགྱུར་བྱ་བ་འགྱུར་ཡིག་དང་མ་ཡིག་བར་གྱི་རིག་གནས་
7

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བར་ཁྱད་ཆུང་དུ་འཇུག་ཅིང་། འགྱུར་དེ་བུ་ཡིག་ཀློག་མཁན་མི་ཚོགས་ཀྱི་གོམས་སྲོལ་དང་
བསྟུན་ཚབས་ཆེ་བར་བྱས་པ་ཞིག་ཏུ་འདུ་ཙམ་ཡིན།
དེ་དག་ནི་བསྟན་བཅོས་སྤྱི་ལ་ལྟོས་པ་གཙོ་ཆེ། རྩོམ་རིག་ནི་སྐད་ཆའི་སྒྱུ་རྩལ་གཙོ་
ཆེ་བས་དེ་ལ་སྐབས་དུ་མར་འགྱུར་ཡིག་གིས་བརྗོད་བྱ་ལེགས་པར་སྟོན་ནུས་པ་ཙམ་
གྱིས་ད་དུང་དགོས་པ་མ་རྫོགས་ཏེ། རྗོད་བྱེད་ཚིག་གི་རོ་ཉམས་ཐུན་མོང་མ་ཡིན་པ་ཅི་
ནུས་ཀྱིས་ཐོན་པར་བྱེད་པ་གནད་དུ་ཆེ། ལར་སྙན་ངག་ལ་བསྒྱུར་དུ་མེད་པའི་གཏམ་
ཡང་རིང་མོ་ཞིག་ནས་གྲགས་མོད། དོན་དུ་བསྒྱུར་བ་ཤིན་ཏུ་མང་ཞིང་དེས་སྔ་ན་མེད་
པའི་ཐུན་མིན་སྙན་རོ་མང་དུ་སྦྱིན་ནུས་པ་ཡང་མངོན་སུམ་དུ་གྲུབ་ན་གནད་འགག་
གཙོ་བོ་ནི་ཇི་ལྟར་སྒྱུར་བ་ལ་རག་ལས་སྙམ། དེ་ལ་ཡོན་ཏན་མཉམ་ཉིད་སྨྲ་བ་ལྟར་ན་
བརྡ་འཕྲིན་གྱི་ཡོན་ཏན་མཉམ་པར་བྱེད་པ་ལ་བརྗོད་བྱའི་དོན་ཀུན་ནས་མཉམ་དགོས་
པ་ཙམ་དུ་མ་ཟད། ངག་གི་ཕྲེང་བ་རྗོད་བྱེད་ཚིག་རིས་ཀྱང་མཚུངས་མཉམ་འོང་བར་ཅི་
ནུས་ཀྱིས་འབད་དགོས་ཏེ། མ་ཡིག་ཐད་སྒྱུར་བྱས་ན་གོ་བ་ནོར་འཁྲུལ་ཅན་ཡོང་བའི་རྒྱུ་
རུ་འགྲོ་སྲིད་པ་དང་གཅིག དེར་གོ་དོན་ཉིས་སྦྲགས་སུ་ཡོད་པས་ཀློག་པ་པོར་གོ་འཛོལ་
སྐྱེད་ངེས་པ་དང་གཉིས། ཚིག་སྦྱོར་ཧ་ཅང་མི་བདེ་བ་རྡོ་ཆག་བཙན་སྒྲིག་ལྟ་བུར་སོང་བ་
དང་གསུམ། བུ་ཡིག་གི་བརྡ་སྤྲོད་སྐད་ཡིག་གི་ཆོས་ཉིད་དང་འགལ་བ་དང་བཞི་སོགས་
མ་ཡིན་པའི་གནས་བབ་འོག་མ་ཡིག་གི་ཚིག་འགྲོས་ཚིག་རྒྱུན་སོར་འཇོག་ཅི་ནུས་བྱེད་
འོས་པར་བསྟན་ཡོད་ལ། སྒྲ་སྦྱོར་བམ་གཉིས་སུ་ཡང “རྒྱ་གར་གྱི་སྐད་ཀྱི་གོ་རིམ་ལས་
མི་བསྣོར་བ་བོད་ཀྱི་སྐད་དུ་བསྒྱུར་ན་དོན་དང་ཚིག་ཏུ་འབྲེལ་ཞིང་བདེ་ན་མ་བསྣོར་
བར་སྒྱུར་ཅིག” ཅེས་བྱུང་།
དེ་ཡང་ཡིན་ཏེ། མ་ཡིག་ལ་ཉེ་བར་བསྟུན་པས་ང་ཚོས་གཞན་གྱི་ཚིག་གི་སྡེབ་སྦྱོར་
ཁྱད་པར་བ་དང་། དོན་གྱི་མཚོན་བྱེད་ངོ་མཚར་ཅན། སྐད་ཆའི་བཀོལ་སྟངས་རྨད་དུ་བྱུང་
8

བྱི་ལ་ནག་པོ།
བ་སོགས་དང་། བྲོ་བ་འདོན་ལུགས་དང་རོ་ཉམས་སྐྱེད་ཐབས། ཐ་ན་རིག་གནས་སྲོལ་
ལུགས་སོགས་ཞིབ་པར་མྱང་བར་བྱ་བ་མང་དུ་རྙེད་ཐུབ་པས་དེ་ཁྱད་དུ་གསོད་པར་མི་འོས་
ལ། དེ་ཉིད་ཁོ་ནས་ང་ཚོའི་སྟོང་ཆ་གསབ་ནུས་ཤིང་། ང་ཚོར་མིག་ལྟོས་ཀྱི་རིན་ཐང་སྦྱིན་
ནུས་པས་རིག་གནས་ནང་འདྲེན་གྱི་དགོས་པ་འགྲུབ་པ་ཡིན། གཞན་དུ་ཡོ་རོབ་དང་ཨ་
རབ། ཨ་མེ་རི་ཁ་བྱང་མ་སོགས་ཡུལ་གང་དུ་གནས་པའི་སྐྱེ་བོ་དག་གིས་བྲིས་པའི་སྙན་
ངག་ཀློག་ཚེ་ཚིག་དོན་གཉིས་ཆར་ནས་རང་རེའི་ཕུལ་ཕྱིན་ངག་རིག་སྨྲ་བ་སྔ་མ་དག་གི་
ལྗགས་རྩོམ་དང་དབྱེར་མེད་པ་འབའ་ཞིག་ཡིན་ན་དེ་ཚོ་དཀའ་བས་ཡིག་སྒྱུར་བྱེད་པ་ལ་
དགོས་པ་འགའ་ཡང་མེད་པར་འགྱུར་རོ་སྙམ།
དེས་ན་ལོ་ཙཱའི་ལག་ལེན་ཁྲོད་རྣམ་པ་ཀུན་ཏུ་གཞུང་ལུགས་ཤིག་ལ་སྒོ་བསྟུན་དགོས
པ་མིན་ཡང་འདི་ཕྱོགས་ལ་བསམ་བློ་ཡེ་མི་སྐོར་བ་ཡང་ལེགས་པར་མ་མཐོང་བས་རྒྱུས་
ལོན་ལྟ་གཟིགས་ངེས་ཅན་ཞིག་བྱེད་ཅིང་། དེའི་ཁྲིད་སྟོན་གྱི་ནུས་པ་ལ་ཡང་སྣང་ཆུང་མི་
འོས་པར་འདོད། ད་རེབ་ཀྱི་དཔེ་ཚོགས་འདི་ཉིད་ལ་སྙན་ངག་གི་བརྩམས་ཆོས་སོགས་
རེ་ཞིག་མེད་ཀྱང་སྒྲུང་གཏམ་དག་ཀྱང་སྤྱི་ངོས་དང་སོ་སོ་ནས་ལོ་ཙཱའི་གཞུང་ལུགས་གང་
རུང་ལ་ཁུངས་བསྟུན་པ་སྨོས་མ་དགོས་ཏེ། སྤྱི་ཕྱོགས་ཀྱི་དགོས་འདུན་གཅིག་གྱུར་གྱི་
འཆར་གཞི་ཡོད་པ་རྒྱུས་ལོན་བྱུང་ཞིང་། བརྟག་ན་ཡང་སྤྱིར་བཏང་ཐད་སྒྱུར་ལ་གཞོལ་ཆེ་
བ་དང་། འགའ་ཞིག་དོན་སྒྱུར་ལ་ཉེ་བར་བཅར་བ། སྤྱིའི་དགོས་འདུན་གཞིར་བཞག་གི་
ཁར་བྱེ་བྲག་བསྟན་བཅོས་སྒེར་བབ་ལ་གཞིགས་ནས་གང་ལ་གང་འཚམས་སུ་ལག་ལེན་
ལ་ཞུགས་པ་སོགས་ཀྱི་ཁྱད་ཆོས་བདེ་བླག་ཏུ་མཐོང་བར་ནུས།
བཞི་པ་ཚད་སོན་དང་གཟབ་ནན་ལ་མཐོང་ཆེན་མཛད་པ། ལོ་ཙཱའི་ཚད་གཞི་ལ་
ཡང་ཕྱི་ནང་གནའ་དེང་གི་ཤོད་སྟངས་དུ་མ་ཡོད་ལ། གྲགས་ཆེ་བ་དབྱིན་ཇིའི་རིག་སྨྲ་ཐེ་
ཐ་ལེར་ལྟར་ན། དང་པོ་བསམ་བློ་རྦད་དེ་གཅིག་མཚུངས་དང་། གཉིས་པ་རྩོམ་ཉམས་དང་
9

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རྩོམ་གཤིས་འདྲ་མཚུངས། གསུམ་པ་ཚིག་སྦྱོར་ཅི་ནུས་སུ་ལེགས་པ་བཅས་དགོས་ཤིང་། དེ་
དག་ཇི་བཞིན་འཁྱོངས་དཀའ་ན་དང་པོ་དང་གཉིས་པ་གཙོ་བོར་འཛིན་པར་བྱ་ཞེས་དང་།
རྒྱའི་གཞུང་ལུགས་པ་ཡན་ཧྥུའུ་ལགས་ཀྱི་རྟོན་སོན་སྙན་གསུམ་སྟེ། མ་ཡིག་གི་དགོངས་པ་
ལོན་པས་ཡིད་རྟོན་རུང་བ། འགྱུར་ཡིག་གི་གོ་དོན་དེ་མ་ཡིག་གིས་བསྟན་དོན་གྱི་ཚད་དུ་
སོན་པ། འགྱུར་ཡིག་ཚིག་སྦྱོར་བདེ་ཞིང་སྙན་ཆ་ཐོན་པ་བཅས་དགོས་པ་དང་། ཆན་ཀྲུང་
ཧྲུའུ་ཡི་སྤྲུལ་བསྒྱུར་སྨྲ་བ་སྟེ། འགྱུར་ཡིག་ལ་ལོ་ཙཱ་བརྒྱུད་པའི་རྗེས་ཤུལ་མི་མངོན་ཅིང་།
མ་ཕྱིའི་ནང་དོན་ཁྱད་ཆོས་བྲོ་བ་དང་བཅས་པ་མ་ལུས་པར་ཡོངས་སུ་ཐོན་ཡོད་པ་ལུས་
བརྗེས་ཀྱང་རྣམ་པར་ཤེས་པ་མ་བོར་བ་སྤྲུལ་བ་བཀྱེས་པ་ལྟར་རྨད་དུ་བྱུང་བ་ཞིག་དགོས་
སོགས་མང་དུ་གསུངས་པ་སོ་སོར་གནས་ལུགས་ཡོད་ལ། གནད་དམ་པ་ཞིག་ནི་བསྒྱུར་
བྱའི་བརྩམས་ཆོས་ཀྱི་དགོངས་པ་ལོན་ཅིང་རོ་ཉམས་ཅི་ཐོན་གྱི་རྨང་གཞིའི་སྟེང་སྒྱུར་བྱེད་
སྐད་ཡིག་ལ་སྐུ་ཞབས་ནེ་ཏུ་ལགས་ཀྱིས་ལོ་ཙཱའི་ནད་རྟགས་སུ་འབོད་པ་སྟེ། འགྱུར་དིག་
གིས་མ་སྦགས་པ་ཞིག་ལ་ཤིན་ཏུ་སྨོན་ནོ། །
ལོ་ཙཱ་སྤྱི་དང་ཁྱད་པར་དཔེར་སོན་བསྟན་བཅོས་སྒྱུར་བ་ལ་བསམ་གཞིག་ཞིབ་ཚགས་
དང་སྤྱོད་ཚུལ་གཟབ་ནན་བྱ་བ་འདི་ངེས་པར་གལ་ཆེ། འདི་ལ་ཧོད་རྒྱུག་དང་འོལ་ཚོད་
བྱེད་པ་ནི་ཉམ་ཉེས་ཆེན་པོའི་རྒྱུ་སྟེ་ཀུན་ནས་སྤང་བར་བྱའོ། །ནེ་ཏ་ཡིས་ལོ་ཙཱའི་གོ་རིམ་
ལ་མེད་མི་རུང་བ་ནི་དང་པོ་མ་དཔེར་དབྱེ་ཞིབ། དེ་ནས་སྐད་གཉིས་སྤོ་བརྗེ། དེ་ནས་
འགྱུར་ཚིག་བསྐྱར་སྡེབ། ཐ་མ་འགྱུར་ཡིག་རྟོག་བཤེར་བཅས་སོ་ཞེས་དང་། རྒྱའི་ལོ་ཆེན་
ཧྥུ་ལེ་ཞེས་པས་ལོ་ཙཱའི་གནད་འགག་ཆེན་པོ་ཞིག་ནི་ཡང་ཡང་དག་བཅོས་བྱེད་རྒྱུ་དེ་ཡིན།
ལེགས་པོར་སྒྱུར་བ་ལ། སླར་བཅོས་ཡང་བཅོས་དང་། སུམ་བཅོས་བཞི་བཅོས་བྱ། ཞེས་
གསུངས་པ་མད་ལ། བོད་ཀྱི་སྔ་དཔེ་ལྟར་ན་ལོ་ཙཱ་བ་ལེགས་སྦྱར་སྐད་སོགས་ལ་ཇི་ལྟར་
མཁས་ཀྱང་བསྟན་བཅོས་ཆེན་པོ་སྒྱུར་བ་ལ་པཎྜི་ཏའི་སྤྱན་སྔ་བསྟེན་དགོས་པ་ཡང་གཟབ་
10

བྱི་ལ་ནག་པོ།
ནན་གྱི་ཐབས་ལམ་ལེགས་པོ་ཞིག་གོ །དཔེར་སོན་བསྟན་བཅོས་ཡིན་ཕྱིན་རབ་ན་ཐར་
ཆགས་པ་ཇི་བཞིན་སྒྱུར་བ་འདི་ལེགས་ཤིང་། དགོས་དབང་གིས་ཐད་སྒྱུར་དང་དོན་སྒྱུར་
རམ། བསྡུས་སྒྱུར་དང་ཐ་ན་བསྐྱར་འབྲི་སོགས་ཀྱང་མི་རུང་བ་མིན་མོད། འདི་ལ་འགྱུར་
བྱང་དུ་སྟོན་པ་སོགས་ཚུལ་གང་རུང་ཞིག་གིས་གསལ་བཤད་ཅིག་འོང་དགོས་ཀྱི་གཞན་
དུ་གོ་འཛོལ་སྐྱེད་པའི་རྒྱུ་རུ་འགྲོ་སྲིད་ལ། མ་རྩོམ་ལ་དགོས་ངེས་ཀྱི་བརྩི་འཇོག་མ་བྱས་
པ་རུ་ཡང་མངོན་ཏེ། གསལ་བཤད་གང་ཡང་མེད་པར་རང་རེའི《ལམ་རིམ་ཆེན་མོ》དང
《ཀློང་ཆེན་མཛོད་བདུན》སོགས་ཡིག་རིགས་གཞན་དུ་ཆ་མི་ཚང་བ་ཞིག་ཏུ་བསྒྱུར་ན་
བུ་ཡིག་ཀློག་པོ་དག་གི་ངོར་གཡས་གཞོག་གཡོན་དྲས་མགོ་མེད་མཇུག་རྡུམ་དེར་བསྟན་
བཅོས་དངོས་ཀྱི་བློ་འབྱུང་བར་འགྱུར་ལ། བོད་པ་དག་གི་གདོང་ལ་ཡང་མ་རངས་པའི་
རྣམ་འགྱུར་ཅི་རིགས་མངོན་དུ་འོང་སྙམ། འགྱུར་དེབ་འདི་དག་གི་སྒྱུར་པ་པོས་ཀྱང་རྣམ་
གཡེང་ལེ་ལོ་རྣམ་པར་སྤངས་པའི་ངོས་ནས་ཐོག་མཐའ་ཀུན་ཏུ་གཟབ་ནན་གྱི་སྤྱོད་ཚུལ་
བསྟེན་ཡོད་པ་སྨོས་མ་དགོས་ན་ཡང་ད་ནས་དེང་ཕྱིན་ཀུན་ཏུ་ང་ཚོས་རང་ནུས་ཡོན་ཚད་
ལ་མ་ལྟོས་པར་བསྟན་བཅོས་འདི་རིགས་གང་བྱུང་དུ་མི་བསྒྱུར་བར་གཟབ་ནན་བྱེད་པ་རྩ་
གནད་ཅིག་ཏུ་འཛིན་དགོས་སྙམ་མོ། །
མདོར་ན་དཔེ་ཚོགས་འདི་ཉིད་ལ་ནི་སྤྱི་ངོས་ནས་དུས་རབས་ཀྱི་བསམ་བློ་ལྡན་
ཅིང་། འཕེལ་རྒྱས་ཀྱི་ཁ་ཕྱོགས་ལ་མཐུན་པ་དང་། ཀློག་པ་པོའི་དགོས་འདུན་སྐོང་ནུས་
པ་སོགས་ཀྱི་ཁྱད་ཆོས་དུ་མ་ལྡན་ལ། ཁྱད་པར་བོད་ཀྱི་རིག་གནས་ཀྱི་སྟོང་ཆ་ལེགས་པར་
གསབ་པའི་རྒྱུ་རུ་ཡོད་ཅེས་སྨྲ་ཆོག་སྙམ། དེ་བཞིན་ལོ་ཙཱ་བ་དག་གིས་ཀྱང་དགོས་འདུན་
གཞིར་བཞག་རང་ནུས་འཇོན་ཐང་རྩལ་སྤྲུགས་བྱས་པས་འགྱུར་དེབ་འདི་དག་གི་སྒྱུར་
རྩལ་ལེགས་ཤིང་སྤྱི་ངོས་ཆུ་ཚད་མཐོ་བས་དུས་བསྟུན་ཕན་པ་འཇོ་བར་སོམ་ཉི་བྲལ་ལ།
གཞན་ཡང་བརྒྱུད་རིམ་ཡོངས་ལ་ཁེབ་པའི་བསམ་གཞིག་ནན་ཅག་དང་། འཆར་གཞི་
11

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིབ་ཚགས། གོ་རིམ་ངེས་གཏན། འགྲོ་ལུགས་ལུགས་མཐུན་སོགས་སྔོན་དུ་སོང་བས་ཇུས་
གཞིའི་ཆ་གང་རུང་ནས་ཀྱང་ལེགས་སོ་སྦྱིན་པའི་གནས་སུ་མཐོང་ངོ་། །
ཞེས་པའང་ཁོང་རྩོམ་སྒྲིག་ཁང་གིས་བསྐུལ་ངོར་སྨྱུག་ཐོགས་པ་
འཇུ་སྐལ་བཟང་ནས་བྲིས་ཤིང་གུས་པར་ཕུལ་བའོ། །

བྱི་ལ་ནག་པོ།
སྒྱུར་པ་པོའི་གཏམ།
ཨའེ་ལུན·ཕུ(1809—1849)ནི་ཨ་རི་རྒྱལ་ཁབ་ཀྱི་དུས་རབས་བཅུ་དགུ་པའི་
སྐབས་ཀྱི་མིང་དུ་གྲགས་པའི་སྙན་ངག་པ་དང་། སྒྲུང་ཐུང་པ། རྩོམ་རིག་དཔྱད་བརྗོད་པ་
བཅས་ཡིན་ལ། ཞའོ་པོ་ནཱ་ཡིས “ཨ་རིར་རླབས་ཆེ་བའི་རྩོམ་པ་པོ་གཉིས་བྱུང་མྱོང་སྟེ།
གཅིག་ནི་ཨའེ་ལུན•ཕུ་དང་ཅིག་ཤོས་ནི་མཱ་ཁུ•ཐོ་ཝུན་ཡིན” ཞེས་གདེང་འཇོག་མཛད་
མྱོང་། ནུབ་ཕྱོགས་ཡུལ་དུ་ཁོང་ཉིད་མྱུལ་ཞིབ་སྒྲུང་གཏམ་དང་སེམས་ཁམས་སྒྲུང་གཏམ་གྱི་
དེད་དཔོན་དུ་བཀུར་བར་མ་ཟད། ཁོང་གི་བརྩམས་ཆོས་ཀྱིས་མཛེས་འཛིན་རིང་ལུགས་
ཀྱི་རྩོམ་རིག་སྒྱུ་རྩལ་གྱི་བསམ་བློའི་རླབས་རྒྱུན་ཁྲོད་དུ་ཤུགས་རྐྱེན་ངེས་ཅན་ཞིག་ཐེབས་
ཡོད་པར་བཤད།
ཨའེ་ལུན·ཕུས་མཐའ་གཅིག་ཏུ “སྒྱུ་རྩལ་གྱི་ཆེད་དུ་སྒྱུ་རྩལ་གཉེར་བའི” ལྟ་བ་
རྒྱུན་འཁྱོངས་བྱེད་པ་ཡིན་པས། རྩོམ་རིག་གི་ལྟ་བ་དེ་ཕལ་ཆེར་ཁོང་གི་རྩོམ་ཡིག་ཡོད་
ཚད་དེ། ཐ་ན་སྙན་ངག་དང་སྒྲུང་ཐུང་། དཔྱད་རྩོམ་ལ་སོགས་པའི་བརྗོད་བྱའི་སྲོག་ཏུའང་
ཞུགས་ཡོད་པ་རེད། ཁོང་གིས “སྒྱུ་རྩལ་ཡོད་ཚད་ཀྱི་དམིགས་ཡུལ་ནི་རོལ་རྩེད་ཡིན་
པ་ལས་བདེན་དོན་མིན” ཞེས་བཤད་མྱོང་ལ། ལྷག་པར་དུ “སྙན་ངག་གིས་མཛེས་པ་
ཁོ་ན་བསྐྲུན་པ་སྟེ། མཛེས་པའི་མཐར་ཐུག་པ་ནི་ད་གཟོད་སྤྲོ་བ་འདྲེན་པའི་ཡང་དག་
པའི་ཐབས་ལམ་ཡིན་པ་དང་། གླུ་དབྱངས་ནི་སྙན་ངག་གི་མེད་དུ་མི་རུང་བའི་གྲུབ་ཆ་
13

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡིན་ཞིང་། དེས་སྤྱིར་བཏང་ལས་བརྒལ་བའི་སྙན་ངག་གི་མཛེས་པ་མཚོན་སྐབས་ནུས་
པ་གལ་ཆེན་འདོན་ཐུབ་པར” འདོད་ལ། དེ་བཞིན་དུ་བྱུང་རིམ་ཅན་གྱི་རྩོམ་ཡིག་འབྲི་
སྐབས། སྒྱུ་རྩལ་པས་བརྩམས་ཆོས་གང་ཡིན་རུང་ཀློག་པ་པོར་འཇིགས་སྐྲག་དང་ཡ་ང་བ་
ལ་སོགས་པའི་ཚོར་སྣང་གི་འབྲས་བུ་བསྐྱེད་དགོས་པའི་བསམ་ཚུལ་འཛིན་གྱིན་ཡོད་པ་
དང་། ཁོང་གི་གསར་གཏོད་ཀྱི་ཁྱད་ཆོས་ལྡན་པའི་དཔྱད་རྩོམ《རྩོམ་འབྲིའི་མཚན་ཉིད་
རིག་པ》དང《གནའ་བོའི་གཏམ་རྒྱུད》《སྙན་ངག་གི་རྩ་བའི་རིགས་པ》 ལ་སོགས་པས་
ལྟ་ཚུལ་དེ་དག་ལུང་དང་རིགས་པའི་སྒོ་ནས་གསལ་བཤད་གནང་ཡོད་པ་རེད།
ཨའེ་ལུན•·ཕུའི་སྒྲུང་ཐུང་ཐམས་ཅད་ཀྱང་སྙན་ངག་དང་འདྲ་བར། དུས་ཚོད་ཀྱི་
ཚོད་འཛིན་མེད་པ་དང་། དངོས་ཡོད་དང་རྒྱང་དུ་གྱེས་པས་འཚོ་བ་དངོས་ལས་བྱུང་བའི་
མི་སྣ་གསོན་པོ་ཞིག་མཐོང་དཀོན་པ་ཡིན། དེ་བས། བརྩམས་ཆོས་ལ་ལ་ནི་སྒྲུང་གཏམ་
རེད་ཟེར་བ་ལས་སྙན་ངག་རེད་ཅེས་བརྗོད་ན་འཕྲོད་པར་སྣང་ལ། སྒྲུང་ཐུང་དེ་དག་གི་
བརྗོད་གཞི་ཡང་ཕྱོགས་གཞན་ཞིག་ནས་བལྟས་ན་ཅུང་ཟད་གུ་དོག་པའི་སྐྱོན་མངོན་སུམ་
དུ་སྣང་བའི་ཚོར་བ་སྟེར། ཁོང་གིས་མི་ཚེ་གང་བོར་སྒྲུང་ཐུང་བདུན་ཅུ་ཙམ་བྲིས་ཡོད་
ཅིང་། དེའི་ཁྲོད་དུ་རིགས་འདེད་སྒྲུང་ཐུང་བཞི་ལྔ་ཙམ་ལས་མེད་ན་ཡང་འཛམ་གླིང་སྟེང་
དུ་ཁོང་ཉིད་རིགས་འདེད་སྒྲུང་ཐུང་གི་མེས་པོར་ཁས་འཆེས་པ་ཡིན། འདིར་བསྡུས་པའི་
འཐུས་ཚབ་བརྩམས་ཆོས《མའོ་ཀི་ཁྲོམ་སྲང་གི་དམར་གསོད་གྱོད་གཞི》 ནི་ཕྱི་རབས་
པར་ཤུགས་རྐྱེན་ཤིན་ཏུ་ཆེ་ཞིང་། མྱུལ་ཞིབ་སྒྲུང་གཏམ་ལ་ཞིབ་འཇུག་བྱེད་མཁན་ཧའེ་
ཁི་ལེ་ཧྥུ་ཐྲི་ཡིས་སྒྲུང་གཏམ་གྱི་མི་སྣ་གཙོ་བོ་ཏི་པེན་ལ་དབྱེ་ཞིབ་བྱེད་སྐབས “དེ་ནི་
ཨའེ་ལུན·ཕུ་རང་ངོས་ཀྱི་ཕུགས་བསམ་སྟེང་གི་སྤྲུལ་བའི་མི་སྣ་ཡིན་ཏེ། རྒྱུ་མཚན་ནི་
ཁོང་ཉིད་ཆུང་དུས་ནས་གཞན་ལས་སྤྱང་གྲུང་འཛོམས་ཤིང་། ག་ས་གང་དུ་རང་ཉིད་ཀྱི་
ཁྱད་འཕགས་ཀྱི་ཆེ་བ་འདོན་པར་སྤྲོ་བ་ཡིན་པས། ཁོང་གིས་ཏི་པེན་ཞེས་པའི་མི་སྣ་དེ་
14

བྱི་ལ་ནག་པོ།
ཉིད་གཞན་ལས་འཕགས་པའི་བློ་གྲོས་ཅན་དང་བྱ་དངོས་ལ་ལྟ་རྟོག་བྱེད་པར་མཁས་
པ། དེ་བཞིན་དུ་གནད་དོན་ལ་དབྱེ་ཞིབ་བྱེད་སྐབས་འཇོན་རྩལ་ཤིན་ཏུ་ཆེ་བའི་ཕུགས་
བསམ་མི་སྣ་ཞིག་ཏུ་གསར་བཞེངས་བྱས་ཡོད་པ་རེད” ཅེས་བརྗོད་ཡོད་ཅིང་། དེ་ལས་
གཞན། ཁོང་གི་འཇིགས་སྣང་བསྐྱེད་པའི་སྒྲུང་གཏམ་ཁ་ཤས་ལ་ཁྱད་མཚར་བའི་གཏམ་
རྒྱུད་ཀྱི་ཁྱད་ཆོས་ཀྱང་ཡོད་དེ། དཔེར་ན《ཨེ་ཤེ་གཞིས་སྒར་འཇིག་པའི་ཟིན་ཐོ》 ཡི་
ནང་དུ་གཞིས་སྒར་ཆེན་པོའི་ཁང་མིག་ཅིག་ཏུ “ངས” དང་ཐོག་ནད་ཀྱིས་ཤི་བའི་
སྲས་མོ་ཞིག་གིས་པུར་སྒམ་ནང་དུ་ཉམ་ང་བའི་འཕག་འཚག་རྒྱག་པའི་སྒྲ་ཐོས་པ་དང་།
དེ་ནས་པུར་སྒམ་གས་གཏོར་བཏང་བའི་སྒྲ་ཞིག་ཀྱང་རིམ་པར་ཐོས་པ་དང་། དེར་བསྟུན་
ནས་ཀེང་རུས་ལྟར་འགྲེང་བའི་སྲས་མོ་དེས་རྒྱབ་ལ་ཁྲག་གིས་སྦགས་པའི་འདུན་གོས་
གྱོན་ཏེ “ངའི” མིག་མདུན་དུ་མངོན་པའི་བྱུང་རིམ་སྤེལ་ཡོད་ལ། མི་ལ་བ་སྤུ་གཟེངས་
པར་བྱེད་པའི་ཞིབ་འབྲི་འདི་ལྟ་བུར་དོན་གྱི་སྙིང་པོས་དབེན་ན་ཡང་འཇིགས་སྣང་གི་
ཚོར་བ་དྲག་པོ་ཞིག་གིས་ཀློག་པ་པོར “བརྩེ་དུང་གི་མནར་གཅོད” གཏོང་བར་བྱེད་
ནུས་པ་ཡིན།
གཞན་ཡང་། 《བྱི་ལ་ནག་པོར》ཆ་མཚོན་ན། དེ་ནི་ཀུན་གྱིས་དེང་རབས་ཀྱི་སེམས་
ཁམས་ཞིབ་འབྲི་ཅན་གྱི་སྒྲུང་གཏམ་ཐོག་མའི་གྲས་སུ་བརྩིས་པ་ཡིན། སྒྲུང་གཏམ་འདིའི་
ནང་དུ་ལག་དམར་ཞིག་གིས་ནག་ཉེས་བཟོས་པའི་བརྒྱུད་རིམ་དང་མི་སྣའི་སེམས་ཁམས་
ཀྱི་འཇིག་རྟེན་ཁྱད་པར་བ་དེ་མཚོན་པར་བྱས་ཡོད་མོད། འོན་ཀྱང་། དེ་ནི་སྤྱིར་བཏང་
གི “དམར་གསོད་སྒྲུང་གཏམ” དུ་མི་གཏོགས་ལ། སྒྲུང་གཏམ་དུ་ལས་རྒྱུ་འབྲས་བརྩི་
དགོས་པའི་བསམ་ཚུལ་བསྟན་ཡོད་པ་དེ་ཙམ་གྱིས་ཀྱང “ཀུན་སྤྱོད་སྒྲུང་གཏམ” དུ་
བརྩི་མི་རིགས་ཏེ། རྒྱུ་མཚན་ནི། རྩོམ་པ་པོས་ནག་ཉེས་ཀྱི་བྱ་སྤྱོད་ལ་རྒོལ་རྡུང་གཏོང་བའི
བསམ་བློ་བསྟན་མེད་པ་དང་དགེ་སྒྲུབ་སྡིག་སྤོང་གི་ལྟ་བ་ཡང་བསྒྲགས་མེད་པར། འུད་
15

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བརྗོད་ཀྱི་ཐབས་ཤེས་ཁོ་ན་སྤྱད་དེ “སྙིང་ལ་གདོན་ཞུགས” པའི་མིའི་སེམས་ཁམས་
མཚོན་པར་བྱས་ཏེ་འཇིགས་སྣང་གི་འབྲས་བུ་བསྐྱེད་པའི་སྒྱུ་རྩལ་གྱི་དམིགས་ཡུལ་འགྲུབ་
ཐབས་བྱས་པ་ཉིད་རེད།
དུས་རབས་ཉི་ཤུའི་ལོ་རབས་བཞི་བཅུ་པའི་ནང་དུ་ཨུ་རུ་སིའི་རྩོམ་རིག་ལོ་རྒྱུས་སྟེང་
དུ་ཨའེ་ལུན•ཕུའི་བརྩམས་ཆོས་ཀྱི་འགྱུར་རྩོམ་ཐོག་མར་བྱུང་ནས་ཀློག་མཁན་མང་པོའི་
དགའ་བསུ་ཐོབ་པ་དང་། འཛམ་གླིང་གི་རྩོམ་རིག་ལོ་རྒྱུས་སྟེང་ནས་བཤད་ན་ཨུ་རུ་སི་ནི་
ཨའེ་ལུན·ཕུའི་རྩོམ་ཡིག་ཐོག་མར་སྒྱུར་མཁན་གྱི་རྒྱལ་ཁབ་ཏུ་གྱུར་ཡོད་ཅིང་། ཨུ་རུ་སིའི་
མི་སྣ་གྲགས་ཅན་ཨན་ཏི་ལའེ་ཡེ་ཧྥུ་ནི་ཁོང་གི་ཤུགས་རྐྱེན་ཆེས་ཟབ་མོ་ཐེབས་པའི་རྩོམ་
པ་པོ་ཕུལ་དུ་བྱུང་བ་ཞིག་ཡིན་པར་བཤད། གཞན་ཡང་། ཧྥ་རན་སིའི་སྙན་ངག་མཁན་པོ་
ཕཱོ་ཏི་ལར་གྱིས་ཁོང་གི་སྒྲུང་གཏམ་མི་ཉུང་བ་ཞིག་ཧྥ་རན་སིའི་ཡི་གེར་བསྒྱུར་མྱོང་བར་མ་
ཟད། ཨའེ་ལུན·ཕུ་འདས་རྗེས་ཁོང་གི་རྩོམ་རིག་གི་གྲུབ་འབྲས་ཀྱང་ཤུགས་ཆེན་པོས་དྲིལ་
བསྒྲགས་མཛད་མྱོང་བ་དང་། དེ་བཞིན་དུ་འཇར་མན་དང་སི་ཕེན། དབྱི་ཐ་ལི། དབྱིན་ཇི་
སོགས་རྒྱལ་ཁབ་མང་པོས་ཀྱང་ཁོང་གི་བརྩམས་ཆོས་ལ་ལོ་ཙཱ་དང་ཞིབ་འཇུག་གནང་ཡོད་
པ་རེད།
ད་ལྟའི་དཔྱད་གཞིའི་རྒྱུ་ཆ་དག་གཞིར་བཟུང་ན། ཨའེ་ལུན·ཕུའི་བརྩམས་ཆོས་ཐོག་
མར་རང་རྒྱལ་གྱི་རྒྱ་ཡིག་གི་ལམ་དུ་བསྒྱུར་བའི་དུས་ནི1905ལོ་ཡིན་ལ། རྩོམ་རིག་ལོ་ཙཱའི་
ལས་ཀ་འདི་ཐེངས་དང་པོར་གཉེར་མཁན་ནི་ཀྲིག་ཙོ་རིན( ཟླł༴ N) ཡིན་པར་གྲགས།
དུས་རབས་གོང་མའི་ལོ་རབས་བདུན་ཅུ་པའི་ནང་དུ་ཀྲུང་གོ་དང་ཨ་རི་གཉིས་ཀྱི་ཕྱི་ཕྱོགས་
ཀྱི་འབྲེལ་བར་སླར་གསོ་ཐོབ་པ་དང་བསྟུན་ནས་ཨ་རིའི་རྩོམ་རིག་གི་ལོ་ཙཱའི་བྱ་གཞག་ལ་
སྔ་ན་མེད་པའི་འཕེལ་རྒྱས་ཀྱི་རྣམ་པ་མངོན། དེ་འདྲའི་རྒྱབ་ལྗོངས་ཀྱི་འོག་ཏུ། 1982ལོའི་
ཟླ8པར་ཕྱི་གླིང་རྩོམ་རིག་དཔེ་སྐྲུན་ཁང་གིས་ཁྲིན་ལེང་ཐེན་དང་ཞུས་རོའུ་ཁྲུན་གཉིས་
16

བྱི་ལ་ནག་པོ།
ཀྱིས་བསྒྱུར་པའི《ཨའེ་ལུན•ཕུའི་སྒྲུང་ཐུང་བསྡུས་དེབ》ཅེས་པ་པར་དུ་བསྐྲུན་པ་དང་།
དུས་རབས་གསར་བའི་ཀྲུང་གོའི་ཀློག་པ་པོ་མི་ཉུང་བ་ཞིག་གིས་བསྒྱུར་དེབ་འདིའི་སྟེང་
ནས་ད་གཟོད་ཨའེ་ལུན·ཕུ་ལ་གསར་དུ་རྒྱུས་ལོན་མཛད་པ་རེད།
ཐེངས་འདིར། མཚོ་སྔོན་མི་རིགས་དཔེ་སྐྲུན་ཁང་གིས་བོད་རིགས་ཀློག་པ་པོ་ཀུན
ལ་འཛམ་གླིང་རྩོམ་རིག་ལ་སློབ་སྦྱོང་དང་རྒྱུས་ལོན་བྱེད་པའི་གོ་སྐབས་བསྐྲུན་པའི་
ཆེད་དུ། “ཚུར་ལེན་རིང་ལུགས” ཀྱི་ལྟ་བ་སྤྱད་དེ་ཕྱི་གླིང་གི་སྙན་གྲགས་ཅན་གྱི་རྩོམ་
པ་པོ་སྐོར་ཞིག་གི་བརྩམས་ཆོས་རྒྱ་ཡིག་ནས་བོད་ཡིག་ཏུ་བསྒྱུར་བའི་ལས་གཞི་འདི་
འདྲ་སྤེལ་བ་ཡིན་པར་འདུག་ལ། འདི་ནི་གཅིག་ནས་ཕྱི་གླིང་གི་རྩོམ་རིག་རང་རྒྱལ་དུ་
སྔར་ལས་རྒྱ་ཆེར་སྤེལ་བའི་རླབས་ཆེན་གྱི་བྱ་གཞག་ཅིག་ཡིན་ཞིང་། གཉིས་ནས་རྒྱ་
བོད་ཡིག་རིགས་གཉིས་ཀྱི་རིག་གནས་ཀྱི་འབྲེལ་བ་མུ་མཐུད་དུ་གོང་དུ་སྤེལ་བའི་ལས་
ཀ་ཞིག་ཀྱང་ཡིན་པས། ང་ཚོས་ལྷག་བསམ་རྣམ་དག་གིས་ཁོ་ཚོར་བཀའ་དྲིན་དང་ཡི་
རང་ཞུ་འོས་པ་རེད།
དེབ་ཆུང་འདིར་ཕྲན་གྱིས་ཨ་རིའི་རྩོམ་པ་པོ་ཨའེ་ལུན•ཕུའི་སྒྲུང་གཏམ་བཅུ་གཉིས་
འདེམ་སྒྱུར་བྱས་ཡོད་ལ། བརྩམས་ཆོས་དེ་དག་སྤྱིར་བཏང་འཛམ་གླིང་རྩོམ་རིག་ཁྲོད་དུ་
སྐད་གྲགས་ཤིན་ཏུ་ཆེ་ཞིང་། རྩོམ་ཡིག་ལ་ལ་ནི་བརྗོད་དོན་དང་བསམ་བློའི་ཐད་དུ་ལྟ་
བ་ཕུན་སུམ་ཚོགས་པས་སྤྲས་པ་དང་འགའ་ཞིག་ནི་ཚིག་གི་སྦྱོར་བ་དང་སྐད་ཆའི་སྤྱོད་
སྟངས་རྨད་དུ་བྱུང་ལ། རེ་འགའ་ནི་སྒྱུ་རྩལ་གྱི་མཚོན་ཐབས་ཁྱད་དུ་འཕགས་པ་ཡིན་པས་
ཀློག་པ་པོ་ཀུན་ལ་ཕྱོགས་གང་རུང་ནས་མྱོང་རོལ་གྱི་བགོ་སྐལ་ལེགས་པོ་སྩོལ་བའི་ནུས་
པ་ལྡན་པ་རེད། ཡིན་ན་ཡང་། སྒྲུང་གཏམ་དེ་དག་སོ་སོར་རྒྱ་ཡིག་གི་འགྱུར་ཤིན་ཏུ་མང་བ་
དང་། འགྱུར་དེ་དག་རེ་རེ་ཡང་ཁྱད་ཆོས་ཐུན་མོང་མ་ཡིན་པས་གྲུབ་ཅིང་། ཐ་ན་མ་རྩོམ་
ལ་གོ་བ་ལེན་སྟངས་མི་འདྲ་བའི་དབང་གིས་སྒྱུར་སྟངས་ཀྱང་ཐ་དད་དུ་སོང་བ་མང་དུ་
17

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྣང་ཞིང་། དེའི་ཁར་ཕྲན་གྱི་རྩོམ་རིག་གི་བློ་སྦྱོང་དམན་པ་དང་ཡིག་སྒྱུར་གྱི་ཆུ་ཚད་ཞན་
པ་ལ་སོགས་པའི་སྟབས་ཀྱིས་ལོ་ཙཱའི་འབྲས་བུའི་ཐད་དུའང་དོན་འགལ་བ་དང་ལོག་པར་
བསྒྱུར་བ་ལ་སོགས་པའི་ཉེས་པའི་ཆ་མཆིས་སྲིད་པས་ན། ཤེས་ནས་སྨྲ་བ་དག་གི་སྤྱན་
སྔར་མཐོལ་ལོ་བཤགས་སོ།།
ཞེས་འབྲོང་བུ་རྡོ་རྗེ་རིན་ཆེན་གྱིས།

བྱི་ལ་ནག་པོ།
དཀར་ཆག
ཨེ་ཤེ་གཞིས་སྒར་འཇིག་པའི་ཟི་ཐོ།……………… ·(1)
མའོ་ཀི་ཁྲོམ་སྲང་གི་དམར་གསོད་གྱོད་གཞི།.
・(36)
བྱི་ལ་ནག་པོ།..…...…. ··(103)
འཐེང་སྦལ། •(123)
རྒུན་ཆང་དཀར་པོ་རྫ་མ་གང་། (141)
དམར་གདུང་དང་ཁ་བརྡ་བྱས་པ།.. (155)
གསོན་སྦེད།. ..(187)
འབུམ་རམས་པ་སྣུམ་སྙིགས་དང་སློབ་དཔོན་ཆེན་མོ་སྒྲོ་སྤུའི་ནད་བཅོས་བྱེད་ཐབས།...(218)
དམ་བེའི་ནང་གི་ཕྱག་རྩོམ། …… (254)
ཅོང་ཁང་ནང་གི་གདོན་འདྲེ། (275)
སླུ་རྩལ་ནི་ཚགས་དམ་པའི་ཚན་རིག་ཅིག་ཡིན།....... •(292)
མིག་ཤེལ།ལ།........ (313)

ཨེ་ཤེ་གཞིས་སྒར་འཇིག་པའི་ཟིན་ཐོ།
ཁོའི་སེམས་པ་ནི་བྲང་དུ་འཕྱང་བའི་པི་ཝང་དང་འདྲ་བར།
སོར་རྩེས་རེག་པ་ཙམ་གྱིས་སྒྲ་སྙན་སྣ་ཚོགས་མཆེད་ཡོང་།
—པེ་ལང་རོས།
ལོ་དེའི་སྟོན་ཁའི་ཉིན་མོ་དེར། ནམ་མཁར་སྤྲིན་ནག་འཐིབས་ཤིང་ས་གཞི་སྨུག་
པས་བསྒྲིབས་ཏེ་སྐྱོ་ལྷང་ངེར་འདུག ང་རང་མི་རྐྱང་རྟ་རྐྱང་གིས་ཉིན་གང་བོར་འདུར་
རྒྱུགས་བྱས་མཐར་ཧ་ཅང་སྟོང་འཇགས་སེར་སྣང་བའི་འབྲོག་ཐང་ཞིག་བརྒལ་བ་དང་།
ས་སྲོས་ཀྱི་ཡོལ་བ་ཕྱོགས་སུ་བྲེས་པའི་དུས་སུ་ད་གཟོད་ཉམ་ཐག་པའི་ཨེ་ཤེ་གཞིས་སྒར་
དུ་སླེབས་བྱུང་། རྒྱུ་རྐྱེན་ཅི་ཡིན་མི་ཤེས་མོད། གཞིས་སྒར་གྱི་བཀོད་པ་དག་མཐོང་ལམ
དུ་མངོན་མ་ཐག ངའི་ཡིད་ལ་སྨྲ་མི་ཤེས་པའི་སྐྱོ་ཤས་ཤིག་གིས་ཁྱབ་པར་གྱུར། “སྐྱོ་ཤས་
ཀྱིས་ཁྱབ” ཟེར་དོན་ནི། ནམ་རྒྱུན་ཡིན་ན་འདི་ལས་ལྷག་པའི་ཡིད་སྐྱོ་བའི་ཐང་སྟོང་དང་
སྐྱི་གཡའ་བའི་རི་ཆུ་དག་མཐོང་ཡང་སེམས་ལ་ཡི་མུག་པའི་སྣང་བ་སྐྱེས་མི་སྲིད་མོད། ད་
ནི་ཇི་ལྟར་བྱས་ཀྱང་ཡིད་ཀྱི་གདུང་བ་དེ་སེལ་ཐབས་མི་འདུག་པའི་སྟབས་རེད། མིག་
མདུན་གྱི་ཁེར་ཧྲེང་དུ་ལུས་པའི་ཁང་པ་དང་དེའི་མཐའ་འཁོར་གྱི་ས་བབ། ཞིག་རལ་དུ་
གྱུར་པའི་གྱང་གོག མིག་ཀོང་ལྟ་བུའི་སྒེའུ་ཁུང་། དྲི་ངན་འཐུལ་བའི་འདམ་རྩྭ། སྐྱ་ཐལ་
ལེར་གྱུར་པའི་སྡོང་སྐམ་དག་ལ་བལྟས་ཚེ། ངའི་ཡིད་སེམས་སྐྱ་མོར་སྡུག་གིས་ཁེངས་
1

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པར་འགྱུར་ལ། སྡུག་བསྔལ་འདི་འདྲ་ནི་ཉལ་ཐས་གཟིར་བའི་མི་དེའི་བཟི་སངས་པའི་
སྐབས་ཀྱི་ཚོར་བ་འཇིགས་པོ་དེས་མ་གཏོགས་གཞན་གང་གིས་ཀྱང་མཚོན་ཐབས་མི་
འདུག དངོས་གནས་འཇིགས་སྣང་དང་སེམས་ཁྲལ། སྐྱོ་ཤས་སོགས་ཀྱིས་ང་ལ་མནར་
གཅོད་ཚད་མེད་བཏང་བས་སེམས་པ་རེ་ཞིག་འཁྱག་སིབ་སིབ་ཏུ་གྱུར་པ་དང་། སྤོབས་པ་
ཅི་ཡང་འདེགས་རྒྱུ་མེད་པར་གྱུར། ཡང་སྙིང་རྒྱུ་རྐྱེན་གང་གིས་ལན་པ་ཡིན་ནམ། ཨེ་ཤེ་
གཞིས་སྒར་མཐོང་བ་ཙམ་གྱིས་ང་ལ་འདི་འདྲའི་སྡུག་བསྔལ་ཞིག་བསྐྱེད་དོན་ཅི་ཡིན་
ནམ། ངས་བསམ་བློ་བཞི་གསུམ་བཅུ་གཉིས་བཏང་ཡང་དེ་ནི་གསང་བ་ཞིག་དང་འདྲ་བར་
མཐིལ་བརྟོལ་རྒྱུ་མེད་པས། རྟོག་པ་རབ་རིབ་ཏུ་ལྡང་བ་ལས་ཡིད་ངོར་ཅི་ཡང་འཁོར་རྒྱུ་
མི་འདུག དེ་བས། ངས་ནི་འདི་ལྟ་བུའི་སྡོམ་ཚིག་ཅིག་མི་འགོད་ཐུ་མེད་ཡིན་ཏེ། ཧ་ཅང་
སྟབས་བདེ་ཅན་དུ་སྣང་བའི་རང་བྱུང་གི་བྱ་དངོས་ཀྱི་འདུ་ཚོགས་ཁ་ཤས་ཀྱིས་ང་ཚོར་
འདི་ལྟ་བུའི་ཤུགས་རྐྱེན་གཏོང་སྲིད་པ་ནི་སོམ་ཉི་འཛིན་དགོས་པ་ཞིག་མིན་མོད། འོན་
ཀྱང་། དོན་དེར་དབྱེ་ཞིབ་བགྱི་བར་འདོད་ན་ང་ཚོའི་ཤེས་རབ་ཀྱིས་དཔོག་ཐུབ་པ་ཞིག་ག་
ལ་ཡིན། ངས་བསམ་པར། གལ་ཏེ་མིག་མདུན་གྱི་ཁོར་ཡུག་ཁྲོད་ཀྱི་རི་ཆུ་རེ་རེ་དང་རྩྭ་རྩི་
རེ་རེ་སོགས་ཀྱི་སྣང་ཚུལ་འདི་དག་ཡང་བསྐྱར་རྣམ་པ་གཞན་དུ་ཅུང་ཟད་བརྗེ་ཐུབ་པའི་
དབང་དུ་བཏང་ན་དེས་མི་ལ་སྡུག་སྣང་སྟེར་བའི་སྟོབས་ཤུགས་འདི་ཡང་ཚབས་ཇེ་ཆུང་དུ་
བསྒྱུར་ཐུབ་པའམ་ཡང་ན་རྩ་བ་ནས་གཞོམ་པར་ནུས་ཀྱང་སྲིད་སྙམ། དེ་ལྟར་བསམ་བཞིན་
པའི་སྒང་ལ། ངས་རྟ་ཕོར་ཁ་ལོ་དཀྱུས་ཏེ་གཞིས་སྒར་གྱི་ལོགས་སུ་འཁྱིལ་བའི་རྫིང་བུ་ཞིག་
གི་འགྲམ་དུ་སླེབས་པ་དང་། རྫིང་ངོས་སུ་འོད་རིས་འཁྱུག་ཅིང་ཆུ་གཉེར་ཙམ་ཡང་མི་ལྡང་
བར་ནག་ཐིང་ཐིང་དུ་མཆིས་ཤིང་། ད་ཅིའི་ཐལ་མདོག་ཏུ་སྣང་བའི་འདམ་རྩྭ་དང་སྐྱ་ལོག་
གེར་འདུག་པའི་སྡོང་སྐམ། མིག་ཀོང་ལྟ་བུའི་སྒེའུ་ཁུང་སོགས་ཀྱི་གྲིབ་མ་དག་ནི་དེ་གར་
ལྡོག་གཟུགས་སུ་ཤར་འདུག ངས་མགོ་བོ་ཐུར་དུ་དུད་དེ་ལྡོག་གཟུགས་དེ་དག་ལ་བལྟས་
2

བྱི་ལ་ནག་པོ།
པ་ན། རང་དབང་མེད་པར་ལུས་ཡོངས་ལ་གྲང་འདར་ཞིག་བརྒྱབ་པ་དང་། ཡིད་ལ་སྔར་
ལས་ལྷག་པའི་འཇིགས་དངངས་ཤིག་སྐྱེས་བྱུང་།
ཡིན་ན་ཡང་། ང་རང་སྔར་བཞིན་ཡི་མུག་པའི་གཞིས་སྒར་འདིར་ཟླ་ཕྱེད་ལྷག་གི་རིང་
ལ་གནས་འཆའ་རྩིས་ཡོད། གཞིས་སྒར་གྱི་བདག་པོ་རོ་དྷི་རོས་ཁི•ཨེ་ཤེ་ནི་ངའི་ཆུང་དུས་
ཀྱི་བློས་ཐུབ་གྲོགས་པོ་ཡིན་ཞིང་། ངེད་གཉིས་ད་རག་བར་ངོ་མ་ཕྲད་པར་དུས་ཚོད་རིང་པོ་
འགྱངས་སོང་། བློ་ཡུལ་ལས་འདས་པ་ཞིག་ལ། ཉེ་བའི་དུས་སུ་ངས་རྒྱལ་ནང་གི་ཡུལ་ཐག་
རིང་པོ་ཞིག་ནས་ཁོས་ང་ལ་སྤྲིངས་པའི་འཕྲིན་ཡིག་ཅིག་རག་བྱུང་། འཕྲིན་ཡིག་གི་ནང་དུ་
འཚུབ་ཆ་ཆེན་པོས་ང་རང་ཁོ་དང་ངེས་པར་འཕྲད་དགོས་པའི་རེ་སྐུལ་ནན་མོ་བཏོན་ཡོད་
པར་བལྟས་ན། ཁོའི་སེམས་ཁམས་བདེ་ལ་འབབ་ཐུབ་ཀྱི་མེད་པའི་ཨུ་ཚུགས་ཤིག་མཐོང་ཐུབ།
ཁོས་བཤད་པ་ལྟར་ན་ཁོ་ལ་སྙིང་ནད་ཧ་ཅང་ལྕི་མོ་ཞིག་ཕོག་སྟེ་མནར་གཅོད་ཚད་མེད་མྱོང་
བཞིན་ཡོད་པས་ང་དང་འཕྲད་འདོད་ཀྱི་འདུན་པ་ཞེ་བསམ་པའི་གཏིང་ཡོད་འདུག ང་ནི་
ཁོའི་གྲོགས་པོ་ཉག་གཅིག་པུ་ཡིན་པར་བརྟེན། གལ་ཏེ་ཁོ་རང་ང་དང་འགྲོགས་ཐུབ་པ་བྱུང་
ན། ཡིད་ལ་སྤྲོ་སྣང་དཔག་མེད་ཐོབ་ནས་ནད་གཞི་ཡང་རིམ་གྱིས་དྲག་ཨེ་འགྲོ་བསམ་གྱིན་
འདུག དེ་བས། ངས་དལ་འགོར་ཅི་ཡང་མ་བྱས་པར་རེ་བ་དེ་དང་དུ་བླངས་ཏེ་མྱུར་བར་
གནས་འདིར་འབྱོར་ཐབས་བྱས་པ་ཡིན་མོད། འོན་ཀྱང་། ད་ལྟའི་བར་དུ་ངས་ཁོའི་འབོད་
ཚུལ་འདི་ནི་སྔར་བཞིན་དོན་དག་ཡ་མཚན་ཅན་ཞིག་ཏུ་རྩི་བཞིན་ཡོད།
བྱིས་པའི་དུས་སུ་ངེད་གཉིས་གྲོགས་པོ་བཟང་པོར་གྱུར་མྱོང་ན་ཡང་། ང་རང་ཁོ་ལ་
ཆ་རྒྱུས་དེ་འདྲ་ཟབ་མོ་མེད། འོན་ཀྱང་། ངའི་སྣང་ངོར་ཁོ་ནི་མི་ཧ་ཅང་གཟབ་ནན་ཅན་
ཞིག་ཡིན་པའི་ཁར་ད་དུང་སྨྲ་བ་ཡང་ཤིན་ཏུ་ཉུང་བ་ཅན་ཞིག་རེད། ཡང་གཅིག་བཤད་
ན། ངས་ཁོ་པ་ཚང་གི་ཁྱིམ་རྒྱུད་ཀྱི་ལོ་རྒྱུས་ཤིན་ཏུ་རིང་ལ། ཁྱིམ་རྒྱུད་འདིར་སྐད་གྲགས་
ཆེ་བའི་ཁྱད་ཆོས་ཁྱད་པར་བ་ཞིག་ཡོད་པ་ཡང་སྔར་བཞིན་ཤེས་ཡོད། ལོ་ངོ་མང་པོའི་རིང་
3

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དུ། ཁྱད་ཆོས་དེ་ཕུལ་དུ་བྱུང་བའི་བརྩམས་ཆོས་མི་འདྲ་བ་མང་པོས་སྒྱུ་རྩལ་གྱི་ལམ་ནས་
ཀུན་ལ་བསྒྲགས་མྱོང་ཞིང་། ཉེ་བའི་དུས་སུའང་ཁོས་ཐུན་མོང་གིས་ཁས་ལེན་ཞིང་ཉན་པ་
ཙམ་གྱིས་ཧ་གོ་བའི་གླུ་དབྱངས་ཀྱི་མཛེས་པའི་ཆ་དག་ལ་དང་བ་མི་སྟོན་པར་དེ་ལས་ལྡོག་
སྟེ་དེའི་རྙོག་འཛིང་རང་བཞིན་ལ་སྤྲོ་སྣང་གིས་རོལ་མྱོང་བྱེད་པ་དང་། གཞན་ཡང་ཁོས་
རུས་མིང་གསང་སྟེ་ཐེངས་དུ་མར་གཏོང་ཕོད་ཆེན་པོས་སྦྱིན་པའི་དགེ་བ་བསྒྲུབས་པའི་བྱ་
བྱེད་དེ་དག་གིས་ཀྱང་ཁྱད་ཆོས་དེ་ཡོངས་སུ་མཚོན་ཐུབ་པ་ཡིན། ངས་ད་དུང་མི་རྣམས་ཧ་
ལས་པར་བྱེད་པའི་དོན་དངོས་ཤིག་ཀྱང་ཐོས་མྱོང་ཡོད་དེ། ཨེ་ཤེ་འདི་བ་ཚང་གི་སྐྱེ་ཁུངས་
ལ་ཕུགས་རིང་པོ་འདེད་རྒྱུ་ཡོད་པར་མ་ཟད། དུས་ཡུན་ཐུང་ངུ་ཙམ་དུ་མ་གཏོགས་རིགས་
ཀྱི་རྒྱུད་པ་ཡང་ཁ་ཐོར་ཡ་བྲལ་དུ་སོང་མྱོང་མེད། དེ་ཡང་གསལ་བོར་བཤད་ན། ཁྱིམ་རྒྱུད་
ཧྲིལ་བོ་ཧ་ལམ་རྒྱུད་འཛིན་པ་ཕྱོགས་གཅིག་གིས་གནའ་ནས་ད་བར་དུ་བསྐྱངས་ཡོང་བ་
རེད། གཞིས་སྒར་འདིའི་ཁྱད་ཆོས་དང་གཞིས་སྒར་གྱི་བདག་པོའི་ཁྱད་གཤིས་གཉིས་ཆོས་
མཐུན་པ་དང་། དུས་རབས་མང་པོའི་རིང་དུ་ཕན་ཚུན་ལ་ཤུགས་རྐྱེན་ཐེབས་རེས་བྱེད་
པའི་ཚུལ་འདིར་བསམ་གཞིག་བཏང་ན། ངས་དབང་མེད་དུ་ཁྱིམ་རྒྱུད་འདིའི་རིགས་རྒྱུད་
སྤེལ་སྟངས་ཀྱི་ངན་ཤུགས་ཤིག་ཀྱང་མཐོང་འོངས་པ་སྟེ། ཁྱིམ་རྒྱུད་འདིས་རིགས་རྒྱུད་ཀྱི་
རྩ་ལག་ཕྱོགས་གཉིས་ཀྱི་ཆ་ནས་སྤེལ་མ་ཐུབ་པས་རུས་དང་རྒྱུ་ནོར་ཐམས་ཅད་བུ་རབས་
ཚ་རྒྱུད་ཀྱི་ལག་ཏུ་ཤོར་ནས་འདུག དེར་བརྟེན། སོ་ནམ་པ་དག་གིས་གཞིས་སྒར་འདིའི
ཁང་ཁྱིམ་དང་ར་བའི་མིང་སྔོན་མ་བོར་ཏེ་དེའི་ཚབ་ཏུ “ཨེ་ཤེ་གཞིས་སྒར” ཞེས་རྒྱུན་
འབྱམས་སུ་འབོད་པར་བྱེད་ལ། དེ་ནི་གཅིག་ནས་འདི་བ་ཚང་གི་དུད་ཁྱིམ་ལ་གོ་བ་དང་
གཉིས་ནས་རིགས་རྒྱུད་ལ་ངོས་འཛིན་པ་ཡིན་པར་འདུག
སྔོན་ལ་བཤད་མྱོང་བ་ལྟར། ངས་བྱིས་པ་པྲ་ཆལ་ཞིག་དང་འདྲ་བར་རྫིང་བུའི་ནང་
དུ་ཐུར་ལྟ་བྱས་པ་དེས་ངའི་དེ་སྔོན་གྱི་སྐྱོ་སྣང་ཐོག་ཏུ་ཡང་བསྐྱར་མཚར་སྣང་གཞན་ཞིག་
4

བྱི་ལ་ནག་པོ།
བསྣན་བྱུང་། འདི་ནི་ངའི་བསམ་པའི་འཇིག་རྟེན་ལ་རྨོངས་དད་ཀྱི་འདུ་ཤེས་ཤིག་འཕེལ་
བ་མིན་པའི་གདེང་ཚོད་སུ་ལའང་མེད། གལ་ཏེ་མི་ཞིག་གི་སེམས་སུ་གདོན་ཞིག་ཡོད་ན།
དེས་ད་གཟོད་མིའི་སེམས་ཁམས་ལ་འགྱུར་ལྡོག་སྣ་ཚོགས་བསྐྱེད་སྲིད་པ་སྟེ། དེ་ནི་མཚར་
སྣང་འདིའི་རིགས་ཀྱི་གཞི་རྩའི་ཆོས་ཉིད་ཅིག་ཡིན་པ་ངས་སྔར་ནས་ཤེས་ཡོད། ཕལ་ཆེར་
རྒྱུ་རྐྱེན་འདིའི་དབང་གིས་ཡིན་པ་འདྲ། ངས་སླར་ཡང་མགོ་བོ་བཏེགས་ཏེ་གཞིས་ཀའི་
ནང་དུ་ལྟ་དུས་སེམས་ལ་ཡ་མཚན་ཅན་གྱི་འཕྲུལ་སྣང་ཞིག་ཤར་བྱུང་། འཕྲུལ་སྣང་དེ་ནི་
ཧ་ཅང་ཁུངས་ལུང་བྲལ་བ་ཞིག་ཡིན་ཚོད་འདུག་ཀྱང་། ངས་དེ་ཉིད་གླེང་དོན་ནི་སྐབས་
དེ་ཤེད་དུ་ངའི་སེམས་པ་སྡུག་ལ་གཏད་པའི་ཚོར་བ་དེ་ཚད་ཇི་འདྲའི་དྲག་པོ་ཞིག་ཡིན་པ་
མཚོན་པའི་ཆེད་དུ་ཡིན། ངས་ཧུར་བརྩོན་གྱིས་རང་གི་རྣམ་རྟོག་དེ་གཏོར་ནས་འདི་གའི
ཁང་པ་དང་གཞིས་ཀ ད་དུང་ཉེ་འཁོར་མཐའ་དག་ནི་གནས་འདིར་ཁྱད་གཤིས་སུ་གྲུབ་
པའི་མཁའ་དབུགས་གང་ཞིག་གིས་དངོས་སུ་གཡོགས་འདུག་པར་ཡིད་ཆེས་བྱས། མཁའ་
དབུགས་དེ་ནི་མཁའ་དབྱིངས་ཀྱི་རླུང་ཁམས་དང་མི་མཚུངས་པར་སྡོང་སྐམ་དང་གྱང་གོག
རྫིང་རུལ་དག་ནས་ལྡང་ཡོང་བ་ཞིག་ཡིན་ཞིང་། དེ་ནི་ནད་ཡམས་བཞིན་མི་ལ་གནོད་
འཚེ་ཆེ་ཞིང་ཡ་མཚན་ཅན་གྱི་སྨུག་རླངས་ཤིག་སྟེ། རབ་རིབ་ཏུ་ལྡང་ཞིང་ལང་ལོང་དུ་
འཐིབས་འོངས་ལ། རེས་འགར་འཕྱོ་ཞིང་རེས་འགར་འཇགས་པའི་ལྗིད་ཏིག་ཏིག་གི་ཞ་ཉེ
ནག་པོ་དང་ཀུན་ནས་མཚུངས།
འདི་ནི་འཕྲུལ་སྣང་ཞིག་ཡིན་པ་ཁོ་ཐག་རེད། རང་ཉིད་འཕྲུལ་སྣང་འདི་ལས་ཡོངས་
སུ་ཐར་ཆེད། ངས་བླ་ལྷག་གིས་གནས་འདིའི་བཞེངས་བཀོད་སོགས་ཀྱི་གནས་ཚུལ་དངོས་
ལ་ཞིབ་ལྟ་བྱས། ཁང་པའི་བཟོ་བཀོད་མཐའ་དག་ལ་གནའ་བོའི་རྙིང་མདོག་གི་ཁྱད་ཆོས་
ཤར་ཞིང་བཀྲག་མདངས་ཐམས་ཅད་ཡོངས་སུ་ཡལ་ཏེ་འདུག་པར་མ་ཟད། ཁང་པའི་ཕྱི་
ངོས་སུ་སྔོ་དྲེག་གིས་ཁེབས་འདུག་པ་དང་། དེ་དག་སྡོམ་རྒྱའི་ཚུལ་དུ་ཆགས་ཏེ་མདའ་
ས

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡབ་འོག་ནས་ཐུར་དུ་དཔྱངས་ཏེ་གདའ། དེ་ལས་གཞན། འཇིག་སྐྱོན་ཧ་ཅང་ཚབས་
ཆེན་ཐེབས་པའི་རྣམ་པ་ཞིག་རྙེད་རྒྱུ་མི་འདུག་སྟེ། རྡོའི་རྩིག་པ་གྱང་ལག་གཅིག་ཀྱང་
འགྱེལ་མེད་པར་སྔར་བཞིན་འདྲ་ཆགས་པོར་སྣང་ན་ཡང་རྡོ་བ་འགའ་རེ་ཧྲུག་ཆག་ཏུ་
སོང་འདུག་པ་དེས་བལྟས་ཚོད་ལ་ཁང་པའི་སྒྲིག་གཞིའི་ཁོང་གསེང་དག་འཆོལ་བར་གྱུར་
པའི་སྣང་བ་སྟེར། སྣང་ཚུལ་དེས་ང་ལ་རང་དབང་མེད་པར་ས་འོག་གི་ཁང་པའི་ནང་དུ་
བཞེངས་པའི་ཤིང་སྐུ་དག་ནི་ཕྱི་རོལ་ཡུལ་གྱི་ཆར་རླུང་གིས་བསླད་མི་ནུས་ཀྱང་དུས་ཀྱི་
ལོ་ཟླའི་ཁྲོད་དུ་ད་གཟོད་རིམ་གྱིས་རུལ་ནས་འཇིག་པར་འགྱུར་བའི་ཆོས་ཉིད་དེ་དྲན་དུ་
བཅུག་བྱུང་། དེ་ལྟར། ཁང་པ་འདིའི་ཕྱི་ངོས་སུའང་ལྷད་སྐྱོན་ཁྱོན་ཆེན་པོར་ཕོག་ཡོད་ཀྱང་
སྤྱིའི་བཀོད་པ་ཧྲིལ་བོར་ཕོག་ཐུག་སྤུ་ཙམ་ཡང་ཤོར་མི་འདུག ཡིན་ན་ཡང་། མིག་མདའ་
རྣོ་བའི་ལྟ་ཞིབ་པ་ལ་ལས་བལྟས་ན། ཁང་པའི་སེར་ཀ་རིང་མོ་ཞིག་གསལ་ལ་མི་གསལ་
བའི་ངང་མདུན་ཕྱོགས་ཀྱི་ཁང་ཀླད་ནས་གྱ་མ་གྱུར་གྱང་རྟིང་བར་དུ་གས་འདུག་པ་དང་།
དེ་ནས་ཀྱང་གྲག་མེད་འགུལ་མེད་དུ་འཁྱིལ་བའི་རྫིང་བུའི་ཕྱོགས་སུ་འཐེན་ཏེ་མཐའ་མར་
མི་སྣང་བར་གྱུར་པའི་ཚུལ་དག་མཐོང་ཐུབ་པར་སྣང་།
ངས་དེ་དག་ཐམས་ཅད་ལ་དོ་སྣང་བྱས་ཏེ། རྟར་ཞོན་ཏེ་རྡོ་གཅལ་གྱི་ལམ་ཡུད་ཙམ་
བརྒྱུད་པའི་མཐར་གཞིས་སྒར་གྱི་ར་སྐོར་མདུན་དུ་ཐོན་བྱུང་། དེ་གར་གཡོག་པོ་འགའ་
འདུག་པ་དེ་དག་མྱུར་དུ་ཡོང་ནས་ངའི་རྟ་ཁ་བླངས་པ་དང་། ཚོམས་ཆེན་གྱི་ཀི་ཐིའི་ཚུལ་
གྱི་གཞུ་སྒོ་ནང་དུ་འཛུལ་མ་ཐག་ཡང་གཡོག་པོ་ཞིག་རྐང་འཇབ་ལག་འཇབ་ཀྱིས་ཡོང་
ནས་ང་ལ་ཁ་རོག་གེར་ལམ་སྣེ་ཁྲིད་བྱུང་། ང་ཚོ་རྙོག་འཛིང་ལྡན་པའི་མུན་ནག་གི་རྡོ་ལམ་
མང་པོ་བརྒྱུད་པའི་མཐར་ད་གཟོད་གཞིས་ཀའི་བདག་པོའི་ལས་སྒྲུབ་ཁང་དུ་འབྱོར། ཡིན་
ན་ཡང་། རྒྱུ་རྐྱེན་ཅི་ཡིན་མི་ཤེས་པར། ལམ་དུ་ཕྲད་པའི་དངོས་པོ་མང་པོ་ཞིག་གིས་ངའི
སེམས་ཀྱི་སྨྲེང་བ་དེ་ལྷག་ཏུ་ཇེ་ཐུར་བཏང་སོང་། ཁོར་ཡུག་ཧྲིལ་བོ་ནི་ང་རང་གཞོན་པའི་
6

བྱི་ལ་ནག་པོ།
དུས་ནས་ཆ་རྒྱུས་ཡོད་པ་སྟེ། གྱང་ལྡེབས་ཀྱི་ཡོལ་རས་སྨུག་པོ་དང་མཐིལ་ཤིང་ནག་པོ།
གནམ་གཅལ་ངོས་ཀྱི་བརྐོས་རིས་དང་། ད་དུང་ངའི་གོམ་འགྲོས་དང་བསྟུན་ནས་ཁྲལ་ལེ་
ཁྲོལ་ལེར་སྒྲ་སྒྲོག་པའི་ཁྱིམ་རྒྱུད་ཀྱི་ཁྲབ་རྨོག་ལ་སོགས་པའི་དམག་ཆས་དག་ནི་ང་ལ་དེ་
འདྲའི་གསལ་ཆ་ཆེན་པོ་ཞིག་ཡོད་པ་རེད་ཨང་། ཡིན་ན་ཡང་། འདི་འདྲའི་རྒྱུན་མཐོང་གི་
སྣང་ཚུལ་འདི་དག་གིས་ང་ལ་ཅིའི་ཕྱིར་དེ་འདྲའི་འཕྲུལ་སྣང་ཞིག་བསླངས་པ་ཡིན་ནམ།
ངས་སྔར་བཞིན་ཤེས་ཐབས་མ་བྱུང་། ཐོག་ཁང་གི་སྐས་སྟེགས་སྟེང་དུ་ང་རང་འདི་བ་ཚང་
གི་སྨན་པ་དང་ཕྲད་བྱུང་ལ། ངའི་སྣང་བ་ཞིག་ལ་ཁོའི་ངོ་གདོང་དུ་གཡོ་སྒྱུ་དང་ཁེངས་སྐྱུང་
གི་ཉམས་འགྱུར་སྦྲགས་མ་ཞིག་ཤར་འདུག ཁོས་ང་ལ་འཚབ་བེ་འཚུབ་བེར་སྐད་ཆ་ཚིག་
འགའ་བཤད་རྗེས་སྐས་རིམ་ལས་མར་བབས་པ་དང་། སྐབས་དེ་ཤེད་དུ་གཡོག་པོ་ཞིག་
གིས་སྒོ་ཆེན་ཤུགས་ཀྱིས་ཕྱེ་བ་དང་ཆབས་ཅིག་ང་རང་གཞིས་ཀའི་བདག་པོའི་མདུན་དུ་
ཐོན་འདུག
ང་རང་ནང་དུ་འཛུལ་བའི་ཁང་པ་ནི་མཐོ་ཞིང་མཐོངས་ཡངས་པ་ཞིག་རེད། ཀླད་
ཀྱི་སྒེའུ་ཁུང་ཡང་སྲིད་རིང་ཞིང་དཔངས་མཐོ་བ་དང་། མདོག་ནག་པོའི་མཐིལ་ཤིང་
དང་བར་ཐག་ཧ་ཅང་རིང་བས་ལག་པ་གྱེན་དུ་བསྲིངས་ཀྱང་ཡ་ཐེམ་སྟེང་དུ་རྩེབས་
མི་སྲིད། དམར་ནག་གི་མདངས་སུ་བཀྲ་བའི་ཉི་ཐིག་གཉོམ་པོ་དེ་ཤེལ་གྱི་དྲ་མིག་ལས་
མིའི་ལུས་སྟེང་དུ་འཕྲོས་འོངས་ལ། དེས་ཁོར་ཡུག་གི་མིག་ལ་ཐོགས་པའི་དངོས་པོ་དག་
ཀྱང་གསལ་ལ་མི་གསལ་བར་མཐོང་ལམ་དུ་འདྲེན་ཐུབ། ཡིན་ན་ཡང་། ངས་མིག་ཟུང་
ཇི་ལྟར་བགྲད་ཀྱང་ཁང་པའི་ཕུགས་ཀྱི་གྲུ་ག་དང་ཡང་ན་རྒྱན་རིས་བཏོད་པའི་གཞུ་
དབྱིབས་ཅན་གྱི་གནམ་གཅལ་གྱི་མཐའ་སྣེ་དག་མཐོང་ཐབས་མ་བྱུང་། གྱང་ངོས་སུ་
མདོག་ཤིན་ཏུ་སྟུག་པའི་ཡོལ་བ་ཞིག་བྲེས་འདུག་ལ། ཁྱིམ་གྱི་ཅ་ལག་མང་པོ་ཞིག་ནི་
བལྟས་པ་ཉིད་ནས་རྙིང་མདོག་ཤར་ཏེ་མིག་ལ་མི་མཛེས་པར་མ་ཟད། ད་དུང་གང་སར་
7

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཆག་སྐྱོན་ཤོར་ནས་གདའ། གཞན་ཡང་། རོལ་ཆས་དང་དཔེ་ཆ་མང་པོ་ཡང་ལ་གཡུག་
ལུང་གཡུག་བྱས་ཡོད་པ་དེས་ཁང་པའི་ནང་དུ་གསོན་ཤུགས་ཅི་ཡང་བསྩལ་མི་འདུག
ང་ལ་རང་ཉིད་ཀྱིས་རྔུབ་ཀྱིན་པའི་མཁའ་དབུགས་ཁྲོད་དུའང་སྡུག་བསྔལ་གྱིས་ཁེངས་
པའི་ཚོར་བ་ཞིག་བྱུང་ལ། ཁང་པའི་ནང་ཧྲིལ་བོར་ཡང་ཡི་མུག་ཅིང་ཞེ་ཤོར་བ། སེམས་
སྐྱོ་བའི་སྣང་བ་ཞིག་གིས་ཀུན་ནས་གཡོགས་འདུག
ང་རང་ནང་དུ་འཛུལ་སྐབས། འབོལ་ཁྲིའི་སྟེང་དུ་རིང་ཤར་ཉལ་བའི་ཨེ་ཤེ་ཡར་
ལངས་ཏེ་ང་ལ་ལག་འཇུ་བྱས་ཏེ་བསུ་བ་མཛད་བྱུང་། ངས་ཐོག་དང་པོར་ཁོའི་འདང་
བརྩེ་སྟོན་ཚུལ་དེ་ཅུང་ཟད་ཐལ་ཆེས་པར་འདོད་བྱུང་། དེ་ནི་ངོ་མ་འཇིག་རྟེན་ལ་
ཞེན་པ་ལོག་པའི་མི་ཞིག་གིས་ཨུ་ཚུགས་ཀྱིས་རྫུ་བག་བྱེད་ཚུལ་དང་ཤིན་ཏུ་མཚུངས་
མོད། ཡིན་ན་ཡང་། ངས་ཁོའི་གདོང་ལ་བལྟས་ཙམ་བྱས་རྗེས་ད་གཟོད་དངོས་གནས་
ལྷག་བསམ་རྣམ་དག་གི་རྣམ་འགྱུར་ཞིག་ཡིན་པའི་ངེས་ཤེས་རྙེད་བྱུང་། ངེད་གཉིས་
ཙོག་སྟེ་ཡུད་ཙམ་གྱི་རིང་དུ་ཁོས་ངག་བསྡམས་ཏེ་ཚིག་གཅིག་ཀྱང་མི་སྨྲ། ངས་ཁོའི་
གདོང་ལ་ཧྲིག་གེར་བལྟས་ཏེ་སེམས་སུ་སྙིང་རྗེ་དང་འཇིགས་སྐྲག་ཅིག་ཅར་སྐྱེས་བྱུང་།
དངོས་གནས། དུས་ཚོད་ཐུང་ངུ་འདི་ཙམ་གྱི་རིང་དུ་རོ་དྷི་རོས་ཁི•ཨེ་ཤེ་ལྟར་འགྱུར་
ལྡོག་ཆེན་པོ་འདི་འདྲ་ཞིག་འབྱུང་བའི་མི་ནི་སུ་ཡང་ཡོད་མི་སྲིད། ཨ་ཁ། མདུན་གྱི་
གདོང་མདོག་སྐྱ་བོར་གྱུར་པའི་མི་འདི་ནི་ངའི་གཞོན་དུས་ཀྱི་གྲོགས་པོ་དེ་ཡིན་ནམ།
དཀའ་ལས་ཁག་པོ་ཞིག་བརྒྱབ་རྗེས་ངས་ད་གཟོད་དངོས་གནས་ཁོ་རང་ངའི་གྲོགས་པོ་
ཡིན་པར་ཁས་འཆེ་དགོས་བྱུང་། ཡིན་ན་ཡང་། དུས་ནམ་ཡིན་ཡང་ཁོའི་ངོ་གདོང་གི་
ཁྱད་ཆོས་ནི་གཞན་དང་ཧ་ཅང་མི་འདྲ་བ་ཞིག་སྟེ། དྭངས་ཤིང་གསལ་བའི་མིག་འབྲས་
ཤིན་ཏུ་ཆེ་ཞིང་། དེ་ལས་འོད་མདངས་རྣོན་པོ་ཞིག་ཕྱི་རུ་འཕྲོ་བཞིན་ཡོད་ལ། མཆུ་སྒྲོས་
སྲབ་ཅིང་སྐྱ་བོར་སྣང་བ་དང་གདོང་ཚུགས་ཤིན་ཏུ་མཛེས་པར་མ་ཟད། སྣའི་ཚུགས་

བྱི་ལ་ནག་པོ།
ཀ་ནི་ཞི་པོ་ལའེ་མི་རིགས་ཀྱི་གདོང་གི་སྣ་དང་འདྲ་བར་གཟེངས་མཐོ་བ་ཞིག་ཡིན་
མོད། འོན་ཀྱང་། སྣ་ཁུང་ཤིན་ཏུ་ཆེ་བས་ངོ་གདོང་དང་འཕྲོད་པོ་མི་འདུག་ཅིང་། མ་ནེ་
འཇོང་འཇོང་དུ་ཆགས་ཀྱང་མཛེས་ཉམས་འབུར་དུ་ཐོན་མེད་པ་དང་། དེས་ཁོ་རང་གི་
སྙིང་སྟོབས་ཞན་པའི་ཕྱོགས་ཤིག་མཚོན་ཐུབ་ཅིང་། སྐྲའི་ཉག་མ་སྡོམ་རྒྱའི་སྐད་པ་ལྟར་
ཕྲ་ཞིང་སྙི་བ་དང་དེའི་ཁར་དཔྲལ་བའི་དབྱེས་ཆེ་བ་ལ་སོགས་པའི་ཁྱད་ཆོས་དེ་དག་
གིས་མི་གཞན་ལ་ཁོའི་ངོ་གདོང་གི་རྣམ་པ་ཡོངས་སུ་བརྗེད་དཀའ་བའི་དྲན་པ་ཟབ་མོ་
ཞིག་འཇོག་ཐུབ། སྐབས་འདིར། ཁོའི་ངོ་གདོང་གི་ཁྱད་ཆོས་དང་ཕྱི་རུ་མངོན་པའི་རྣམ་
འགྱུར་དེ་སྔོན་དང་བསྡུར་ན་ཅུང་ཟད་ལྷང་ལ་བུད་འདུག་པས། བློ་ཡུལ་ལས་འདས་པའི་
ཁོའི་འགྱུར་ལྡོག་དེས་ངས་ཁ་བརྡ་བྱ་ཡུལ་ནི་ཁོ་རང་ཡིན་མིན་ལའང་སོམ་ཉི་སྐྱེ་རུ་
འཇུག ཡིན་ན་ཡང་། ང་རང་ཆེས་ཧ་ལས་པ་དང་ཐ་ན་འཇིགས་སྣང་སྐྱེད་པར་བྱེད་པ་
ནི་ཁོའི་འཇིགས་སུ་རུང་བའི་སྐྱ་མདོག་གི་ཤ་མདོག་དང་ལྐོག་གྱུར་གྱི་མིག་མདངས་དེ་
གཉིས་རེད།ད་དུང་གཞན་གྱིས་དོ་སྣང་མི་བྱེད་པའི་སྐུད་པ་ལྟར་ཕྲ་ཞིང་སྙི་བའི་སྐྲ་ལོ་ནི
ཐུར་དུ་འཕྱང་བ་མིན་པར་འཛིངས་ཤིང་ཡེགས་པའི་སྒོ་ནས་གྱེན་དུ་འཕྱུར་ནས་འདུག་
ལ། ངས་ཇི་ལྟར་འབད་པས་བལྟས་ཀྱང་ཁོའི་ཡ་མཚན་ཅན་གྱི་ཚུགས་ཀ་དང་རྒྱུན་ལྡན་
གྱི་མི་དག་གི་རྣམ་འགྱུར་གཉིས་ལ་མཚུངས་ཆོས་ཅི་ཡང་རྙེད་མ་བྱུང་།
ངས་གྲོགས་པོའི་རྣམ་འགྱུར་སྟེང་ནས་དེ་མ་ཉིད་དུ་ཁོ་རང་རྒྱུན་ལྡན་མ་ཡིན་པ་
ཞིག་ཏུ་གྱུར་འདུག་པ་ཚོར་བྱུང་།མ་གཞིར། ཁོའི་སྙིང་ཁམས་དེ་འདྲ་བདེ་ལ་འབབ་ཐུབ་
ཀྱིན་མི་འདུག་སྟེ། ཁོས་རང་གི་རྐང་ལག་རེངས་འཁུམས་སུ་གྱུར་པ་ལ་ཤུགས་བཏོན་
ནས་ཚོད་འཛིན་བྱེད་བསམ་ཡང་མཇུག་འབྲས་གང་ལྟར་རྩོལ་བ་དོན་མེད་དུ་སོང་
འདུག་པ་འདྲ། ཁོའི་ཚུགས་ཀ་དེ་འདྲ་ལ་ངས་སྔ་མོ་ནས་བསམ་བློའི་གྲ་སྒྲིག་བྱས་ཡོད་
དེ། གཅིག་ནས་ངས་ཁོའི་འཕྲིན་ཡིག་དེ་བཀླགས་ཡོད་པ་དང་། གཉིས་ནས་ངས་ད་དུང་
9

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁོའི་བྱིས་པའི་དུས་ཀྱི་གཤིས་ཀ་བརྗེད་མེད་ཅིང་། གསུམ་ནས་ཁོའི་ཁྱད་དུ་ལྡན་པའི་
གཟུགས་གཞི་དང་སེམས་རྒྱུད་དག་གིས་སྡོམ་ཚིག་འདི་འདྲ་འགོད་ཐུབ་པའི་སྟབས་
རེད། ཁོའི་བྱ་བྱེད་དག་ནི་སྐབས་འགར་སྙིང་སྟོབས་ཀྱིས་བཏེགས་ཤིང་རེས་འགར་
དཔའ་ཞུམ་སྟེ་འགྲོ་ལ། ཁོའི་སྐད་གདངས་ཀྱང་སྐད་ཅིག་མའི་རིང་དུ་འགྱུར་ལྡོག་རྣམ་
མང་འབྱུང་སྟེ། དང་ཐོག་ངག་འདར་ཞིང་ཚིག་ཤབ་ཤུབ་ཏུ་སྨྲ་ལ། དེ་ནས་མྱུར་དུ་སྟོབས་
དང་ལྡན་པར་འགྱུར་འགྲོ་ཞིང་། ཐ་མར་བརྗིད་ཆགས་ཤིང་ལྷོད་ཤ་ཅན་དུ་སོང་སྟེ་ཉན་
པ་ཙམ་གྱིས་དོན་དངོས་ཤིག་མ་ཡིན་པའི་སྣང་བ་འཆར་བར་བྱེད་ཅིང་། སྐད་གདངས་
དེ་འདྲ་ནི་སྐྱོབ་ཐབས་མེད་པའི་ཉལ་ཐ་པ་དང་ར་རོ་བ་དག་ཧ་ཅང་སྤྲོ་དགས་མྱོས་པའི་
སྐབས་སུ་ད་གཟོད་ཐོས་ཐུབ་པ་ཙམ་ཡིན།
ཁོས་དེ་ལྟ་བུའི་རྣམ་འགྱུར་ཞིག་གིས་ང་རང་འབོད་དོན་ཅི་ཡིན་པ་གླེང་བྱུང་། ཁོས་
ཞེ་བསམ་པའི་སྟེང་ནས་ངས་ཁོ་ལ་སེམས་གསོ་ཐུབ་པའི་རེ་ལྟོས་དྲག་པོ་བཅངས་འདུག་
པར་མ་ཟད། ད་དུང་ཧ་ཅང་ཞིབ་ཚགས་ལྡན་པའི་ངང་ནས་རང་གི་ནད་གཞིའི་ལྟ་ཚུལ་
ཡང་བརྗོད་འོངས། ཁོས་བཤད་པ་ལྟར་ན་ནད་གཞི་དེ་ནི་ཁྱིམ་རྒྱུད་ཀྱི་རྒྱུད་འཛིན་རང་
བཞིན་ཅན་གྱི་ནད་གཞི་ཞིག་ཏུ་གཏོགས་ལ། ཁོས་རང་སེམས་ཁོ་ཐག་ཆོད་ནས་དེ་གསོ་
བཅོས་ཀྱི་ཐབས་ལ་རེ་བ་འཆང་གིན་མི་འདུག ཡིན་ན་ཡང་། ཁོས་དེ་མ་ཉིད་དུ་ཚིག་
འགའ་ཁ་གསབ་བརྒྱབ་སྟེ་དེ་ནི་བསམ་པའི་སྟེང་གི་ནད་གཞི་ཉག་ཅིག་ཡིན་པས་ཅུང་
མ་འགོར་བར་ཡལ་འགྲོ་བ་ཡིན་ཟེར། ནད་རྟགས་དེས་ཁོ་ལ་རྒྱུན་ལྡན་ལས་འདས་པའི་
ཚོར་བ་སྣ་མང་ཞིག་བསྐྱེད་འདུག་ཅིང་། ཁོས་ཚོར་བ་དེ་དག་ལ་མགོ་རྔ་ཚང་བའི་སྤྲོས་
བརྗོད་ཞིབ་མོ་ཞིག་བྱས་འོངས་མོད། སྐད་ཆ་ལ་ལས་ང་ལ་སྤྲོ་སྣང་སློང་བར་བྱེད་པ་དང་།
འགའ་ཞིག་གིས་ཅི་ཡིན་འདི་ཡིན་མི་ཤེས་པའི་སྣང་བ་ཡང་བསྐྱེད་ཡོང་། དེ་ནི་ཁོས་སྐད་
ཆ་འཆད་སྐབས་ཀྱི་བརྡ་ཆད་སྤྱོད་སྟངས་དང་རྣམ་འགྱུར་འདོན་ཚུལ་ལས་ཐོན་པའི་ནུས་
10

བྱི་ལ་ནག་པོ།
པ་ཡིན་པར་འདུག ཁོའི་ཚོར་ཤེས་ཀྱི་དབང་པོ་དག་ལ་ནད་རྟགས་ཧ་ཅང་ཚབས་ཆེན་
ཞུགས་པ་དེས་ཁོ་རང་སྡུག་ལ་སྦྱོར་བར་བྱེད་པ་འདྲ་སྟེ། ཁོས་རོ་མེད་བྲོ་མེད་ཀྱི་ཟས་འབའ་
ཞིག་ཟ་བ་དང་། གོས་སུ་རས་རིགས་མ་གཏོགས་གྱོན་ཐུབ་ཀྱི་མེད་ལ། སྣ་ཡིས་མེ་ཏོག་གི་
དྲི་བསུང་སྣོམ་མི་ནུས་ཤིང་འོད་སྣང་ཕྲན་བུའི་ངོགས་ནས་ཀྱང་མིག་བརྩེ་བའི་ཟུག་གཟེར་
མྱོང་གིན་ཡོད་མོད། སྐད་སྒྲ་ཁྱད་པར་བ་དང་རོལ་ཆས་ལས་མཆེད་པའི་སྒྲ་དབྱངས་ཁོ་
ནར་གསན་ན་ཁོ་ལ་ད་གཟོད་སྡུག་བསྔལ་མེད་པའི་བདེ་བ་འབའ་ཞིག་འབྱུང་གི་ཡོད།
ཁོ་རང་འཇིགས་སྣང་ཁྱད་པར་བ་ཞིག་གི་ཀློང་དུ་ཚུད་འདུག་པ་ངས་གསལ་བོར་
མཐོང་སོང་། “ང་རང་འཆི་དགོས།” ཁོས་དེ་ལྟར་བཤད་རྒྱུར། “ངས་ངེས་པར་དུ་ཡིད་
སྐྱོ་བའི་སྨྱོ་ཧམ་གྱི་ཚོར་བའི་ཁྲོད་ནས་ཚེ་སྲོག་གཏོང་རྒྱུ་ཡིན། འོ་ལེ། འདི་ལྟར་འཆི་བ་
ལས་གཞན་པའི་ཐར་ལམ་ཞིག་མེད། ང་རང་མ་འོངས་པར་འབྱུང་ངེས་ཡིན་པའི་དོན་དེ་
དག་ལ་སྐྲག་གིན་འདུག འོན་ཀྱང་དོན་དག་རང་ངོས་ལ་སྐྲག་པ་མ་ཡིན་པར་དེའི་མཇུག་
འབྲས་ཉིད་ལ་སྐྲག་པ་ཡིན། བློ་ཡུལ་ལས་འདས་པའི་དོན་དག་ཅིག་ཡིན་ཕྱིན་དེ་ལ་གླེང་
རིན་ཅི་ཡང་མེད་ཀྱང་དེ་དག་གིས་ངའི་སེམས་ཁྲལ་གྱི་ཚོར་བ་ལྕི་བའི་ཡིད་ཁམས་ལ་
རྡེག་པར་རྩོམ་པས་རང་དབང་མེད་པར་གྲང་འདར་ཞིག་བརྒྱབ་འོངས། ངས་བསམ་པར་
འཆི་བ་སྔས་མགོར་སླེབས་པའི་དུས་ཏེ། སྒྱུ་ལུས་བོར་ཞིང་རྣམ་ཤེས་ཉིད་ལ་ཐུག་པའི་ཡ་ང་
བའི་སྐབས་དེར་ངས་ཚེ་སྲོག་དང་བློ་རིག་དོར་ནས་གཤིན་རྗེ་གཏུམ་པོ་དང་དེའི་འཇིགས་
ཤེད་ལ་དམར་འཛིང་ཆེན་པོ་ཞིག་བྱེད་དགོས།”
གཞན་ཡང་། ཁོའི་ངག་སྒྲོས་ཐན་ཐུན་དང་བརྗོད་དོན་རབ་རིབ་ཀྱི་སྐད་ཆའི་ཤུགས་
ནས་ངས་ཁོའི་བསམ་པའི་གནས་བབ་ཀྱི་ཡ་མཚན་ཅན་གྱི་ཁྱད་ཆོས་ཤིག་མཚམས་མེད་
པར་མཐོང་བྱུང་། ཁོས་ལོ་ངོ་མང་པོའི་རིང་ལ་གང་འདོད་དུ་གོམ་གང་ཙམ་ལའང་འབྲལ་
མ་ཕོད་པའི་གཞིས་སྒར་འདི་ལ་རྨོངས་དད་ཀྱི་ལྟ་སྟངས་ཤིག་གིས་འཁྱུད་ནས་འདུག
11

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁོས་བཤད་པ་ལྟར་ན། ལོ་མང་པོའི་རིང་དུ་ཁོ་པ་ཚང་གི་གཞིས་སྒར་གྱི་རྣམ་པ་དང་དངོས་
དོན་སྟེང་གི་ཁྱད་ཆོས་དུ་མས་ཁོའི་སེམས་ལ་བག་ཆགས་ཟབ་མོ་བསྒོས་པ་སྟེ། དེ་ཡང་།
གྱང་གོག་སྐྱ་བོ་དང་མཆོད་རྟེན་ཐོག་ཁང་། ཡང་ན་དེ་དག་ཐམས་ཅད་ལྡོག་གཟུགས་སུ་
ཤར་བའི་ནག་ཐིང་ཐིང་གི་རྫིང་རུལ་ལ་སོགས་པས་ཁོའི་བསམ་པའི་འཇིག་རྟེན་ལ་གཡོ་
སྐྱོམ་བཏང་ནས་གདའ།
ཁོ་རང་སོམ་ཉིའི་དྲ་བར་ཚུད་འདུག་ན་ཡང་། ཁོས་སྔར་བཞིན་རང་ལ་མནར་གཅོད་
གཏོང་བའི་འབྱུང་རྩ་གཙོ་བོ་ནི་སྙིང་ཁམས་མི་བདེ་བའི་ནད་དེར་ཐུག་པ་ཡིན་པར་ཁས་
ལེན་གྱིན་འདུག དེ་ནི་དོན་དངོས་དང་ཅུང་ཟད་མཐུན་པ་སྔར་ལས་མངོན་གསལ་དུ་
རྟོགས་ཐུབ་སྟེ། གསལ་བར་བཤད་ན། ཁོའི་འདང་རྩིས་ཆེ་བའི་སྲིང་མོ་དེ་ལ་ན་བ་ལྕི་མོ་
ཞིག་བྱུང་ཡོད་པ་དེ་རེད། སྲིང་མོ་དེ་ནི་འཇིག་རྟེན་འདིའི་སྟེང་གི་ཁོའི་མཐའ་མཇུག་གི་
གཉེན་ཉེ་གཅིག་པུ་ཡིན། “གལ་ཏེ་མོ་ཤི་སོང་ན།” ཁོས་ང་ལ་ཚེ་གང་བོར་བརྗེད་མི་ཐུབ་
པའི་སྡུག་མདོག་ཅིག་བསྟན་ནས “ང་རང་ད་གཟོད་གནའ་བོའི་ཨེ་ཤེ་ཁྱིམ་རྒྱུད་ཚང་
གི་མཇུག་མཐའི་མི་སྣར་གྱུར་པ་རེད” ཟེར། ཁོས་སྐད་ཆ་འདི་དག་གླེང་སྐབས་སྲས་མོ་
མཱ་ཏི་ལིན(ཁོའི་སྲིང་མོའི་མིང་ལ་གཞན་གྱིས་དེ་ལྟར་འབོད)ཏག་ཏག་ཁང་པའི་ཕར་སྣེ་
ནས་ལྷོད་ཀྱིས་ཚུར་འོངས་ལ། མོས་ང་རང་འདི་གར་ཙོག་འདུག་པར་དོ་སྣང་མི་བྱེད་པར་
ཕར་བུད་སོང་། ངས་ཡ་མཚན་དང་འཇིགས་སྣང་འདྲེས་མས་མོ་ལ་བལྟས་ཙམ་བྱས་ཤིང་།
སྐབས་འདིའི་ངའི་ཚོར་བ་ནི་གང་འདྲ་ཞིག་ཡིན་པ་འགྲེལ་བཤད་རྒྱག་ཐབས་མི་འདུག
ངའི་མིག་ཟུང་གིས་མོ་རང་སྒོ་ཕྱིར་སྐྱེལ་མ་བྱས་པའི་མུར་ཡིད་ཁམས་ནི་བློང་བློང་བོར་
བཏང་སོང་། མོ་ཕྱི་རུ་སོང་མ་ཐག་སྒོ་ཡང་གཏན་བྱུང་ལ། ངས་ད་གཟོད་རང་དབང་མེད་
མེད་པར་ལམ་སང་མོའི་ཕུ་བོའི་གདོང་ལ་བལྟ་དགོས་བྱུང་། ཡིན་ན་ཡང་། ཁོས་སྔ་མོ་ནས་
ངོ་གདོང་ལག་པས་བཀབ་སྟེ་འདུག་ཅིང་། ལག་པའི་མཛུབ་མོ་མཐའ་དག་ནི་ནམ་རྒྱུན་
124

བྱི་ལ་ནག་པོ།
ལས་རིད་ཅིང་སྐྱ་ཐལ་ལེར་གྱུར་འདུག་པ་དང་། མཛུབ་བར་ནས་མིག་ཆུ་དྲོན་མོ་ཉིལ་
ཉིལ་དུ་བཞུར་གྱིན་གདའ།
སྨན་པས་སྲས་མོ་མཱ་ཏི་ལིན་གྱི་ནད་གཞིར་ཡུན་རིང་པོར་བཅོས་ཐབས་སྤུ་ཙམ་
ཡང་མ་བྱུང་། མོའི་སེམས་པ་སྔར་ནས་བག་འཁུམས་སུ་གྱུར་འདུག་ཅིང་། ལུས་པོའི་
ཟུངས་བཅུད་དག་ཏིལ་ཙམ་ཏིལ་ཙམ་གྱིས་སྐེམ་རིད་དུ་སོང་བ་དང་། དེའི་ཁར་ད་
དུང “ལུས་ཀྱི་ཆ་ཤས་རེངས་པོར་འགྱུར་བའི་ནད་རིགས་ཤིག” རྒྱུན་ཆད་མེད་པར་
བྱུང་ན་ཡང་། མོས་ད་རག་བར་དུ་ཞུམ་པ་མེད་པར་ནད་གདོན་དང་འཛིང་རེས་བྱས་ཏེ་
ཉལ་སར་ལྷུང་མ་མྱོང་། ཡིན་ན་ཡང་། ང་རང་གནས་འདིར་འབྱོར་བའི་དགོང་མོ་དེར།
མོའི་ཕུ་བོས་བླ་འཁྱམས་པ་ལྟར་ང་ལ་མཇུག་མཐར་མོར་ནད་གདོན་གྱི་ཟིལ་ཤུགས་དང་
འཐབ་པའི་སྟོབས་ཟད་འདུག་ཟེར། དེས་ན་ངས་ད་གཟོད་ད་ཅི་མོ་རང་འཇིགས་སྐྲག་
གི་ཁྲོད་ནས་ཐེངས་གཅིག་མཐོང་བ་ནི་གློ་བུར་བའི་མཐའ་མཇུག་གི་སྐྱེལ་མ་ཞིག་སྟེ།
དེ་ནས་བཟུང་ངས་སྲས་མོ་མཱ་ཏི་ལིན་མ་མཐའ་ཡང་འཇིག་རྟེན་འདི་རུ་གསོན་པ་མིག་
གིས་མཐོང་མ་མྱོང་།
དེའི་རྗེས་ཀྱི་ཉིན་འགའི་ནང་དུ། ཨེ་ཤེ་དང་ངེད་གཉིས་ཀྱིས་མོའི་མིང་ཙམ་ཡང་
གཏན་ནས་གླེང་མ་མྱོང་བ་དང་། སྐབས་དེ་ཤེད་དུ་ངས་ཞེ་བསམ་པའི་གཏིང་ནས་གྲོགས
པོའི་སྐྱོ་སྡུག་ཇེ་ཡང་དུ་གཏོང་བར་ཧུར་བརྩོན་བྱས་པ་ཡིན། ངེད་གཉིས་ཀྱིས་མཉམ་དུ་རི་
མོ་འབྲི་བ་དང་ཆབས་ཅིག་དཔེ་ཆ་ཀློག་པ་སོགས་བྱས་ལ། ཡང་མིན་ན་ངས་ཁོའི་རྒྱུད་དྲུག་
པི་ཝང་ལས་མཆེད་ཅིང་སྙིང་པོས་དབེན་པའི་སྐབས་ཐོག་གི་སྒྲ་དབྱངས་ལ་གསན་པ་དང་།
དེས་ང་ལ་རྨི་ལམ་གྱི་ཞིང་ཁམས་མྱུལ་བ་ལྟ་བུའི་ཚོར་བ་ཡ་མ་བརླ་ཞིག་སྦྱིན་འོངས། དེ་
ལྟར། ངེད་གཉིས་ཀྱི་འདང་བརྩེ་ཇེ་ཟབ་ནས་ཇེ་ཟབ་ཏུ་གྱུར་པ་དང་། འདང་བརྩེ་ཇི་ལྟར་
ཇེ་ཟབ་ཏུ་སོང་ན་ངས་དེ་ལྟར་ཁོའི་སེམས་ཁམས་ཀྱི་འཇིག་རྟེན་ལ་རྒྱུས་ལོན་རྙེད་ཐུབ། དེ་
13

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡང་། ངས་ཇི་ལྟར་ཐབས་བརྒྱ་ཇུས་སྟོང་གིས་ཁོའི་སེམས་ཤུགས་གསོས་ཏེ་སྡུག་བསྔལ་
ལས་ཐར་བའི་ཕྱོགས་སུ་འབད་པ་བྱས་ཀྱང་། ཡིད་སྐྱོ་བ་ཞིག་ལ། རྩོལ་བ་མཐའ་དག་དེ་
ལྟར་ངལ་བ་འབྲས་མེད་དུ་འགྲོ་བཞིན་འདུག་པ་རྟོགས་ཡོང་ཞིང་། སྐྱེས་པ་ཉིད་ནས་རང་
རྒྱུད་དང་ལྷན་དུ་འགྲོགས་པ་ལྟ་བུའི་ཁོའི་གདུང་བ་ལྕི་མོ་དེ་མུན་པའི་འོད་རླབས་ཤིག་དང་
འདྲ་བར་ཁོའི་བསམ་པའི་འཇིག་རྟེན་དང་དངོས་པོའི་འཇིག་རྟེན་ཡོད་ཚད་སྨག་གིས་
གཡོགས་པར་བྱས་བྱུང་།
ངས་ཨེ་ཤེ་གཞིས་སྒར་གྱི་བདག་པོར་འདུག་རོགས་བྱས་ཏེ་སེམས་སྡུག་གིས་དུས
ཚོད་མང་པོ་བསྒྱངས་པ་ནི་ཚེ་གང་བོར་བརྗེད་དཀའ་བ་ཞིག་རེད། ཡིན་ན་ཡང་། ཁོས་
ང་ལ་བརྟེན་ཏེ་བཀླགས་པའི་དཔེ་ཆ་དེ་མཐར་གཏུགས་ན་ཅི་ཞིག་ཡིན་པ་དང་། ང་རང་
ལ་སྣེ་ཁྲིད་དེ་བསྒྲུབས་པའི་ལས་ཀ་དེ་མདོར་དྲིལ་ན་གང་ཞིག་ཡིན་པ་བཤད་མི་ཤེས་པ་
ཞིག་རེད། ཁོའི་ཧ་ཅང་ཚད་ལས་འདས་པའི་སྤྲོ་བའམ་ཡང་ན་ཡ་མ་བརླ་ཡི་འཆར་ཡན་
གྱིས་ཡོད་ཚད་མོག་མོག་ཏུ་བསྒྲིབས་པར་བྱས་ལ། སྐབས་ཐོག་ཏུ་སྤེལ་བའི་མྱ་ངན་གྱི་
ཚིག་འགྲོས་རིང་པོའི་གླུ་དག་ཐོག་མཐའ་བར་གསུམ་དུ་ངའི་རྣ་འགྲམ་དུ་འཁོར་གྱིན་
འདུག ལྷག་པར་དུ། ངའི་ཡིད་ལ་བརྣགས་ཤིང་བརྗེད་ཐབས་མེད་པ་ནི་ཁོས་འཇར་མན་
གྱི་དབྱངས་རྩོམ་མཁན་པ་ཧྥིན“ཝེ་པོའི《མཐའ་མཇུག་གི་ཝ་ཨར་རྫི》ཞེས་པའི་གླུ་ལ་
ཁྱད་མཚར་ཅན་གྱི་འགྱུར་བཅོས་བཏང་སྟེ་དབྱངས་འགྲོས་རྒྱ་བསྐྱེད་དེ་ཡ་མཚན་ཅན་
དུ་བསྒྱུར་བ་དེ་རེད། ཁོས་འཆར་ཡན་ཡག་པོ་ཞིག་ལ་བརྟེན་ཏེ་རི་མོ་སྣ་ཚོགས་བྲིས་ཏེ་
ཐོན་ལ། རི་མོ་རེ་རེར་པིར་ཚོན་སྣ་རེ་བསྡེབས་པ་དང་བསྟུན་ནས་རིམ་གྱིས་རབ་རིབ་ཏུ་
སྣང་ཞིང་མི་གསལ་བར་གྱུར་པ་རེད། སྣང་ཚུལ་དེས་ང་ལ་རང་དབང་མེད་པར་ཧ་ལས་
སུ་བཅུག རི་མོ(ད་རག་བར་དུ་རི་མོའི་སྣང་བརྙན་ནི་ངའི་མིག་ལམ་དུ་གསོན་པོར་སྣང)
དེ་དག་ངས་ཡི་གེའི་ལམ་ནས་བརྗོད་པའི་དབང་དུ་བཏང་ན་ཆ་ཤས་ཀྱི་ཡང་ཤས་ཙམ་
14

བྱི་ལ་ནག་པོ།
ལས་མཚོན་ཐབས་མི་འདུག ཁོས་སྒྲིག་གཞི་ཧ་ཅང་སྟབས་བདེ་སྤྱད་དེ་སྨྱུག་རྩལ་ཁྱད་
པར་བའི་སྟེང་ནས་བློས་བསླངས་དམར་རྗེན་དུ་མཛད་པས་གཞན་གྱི་དོ་སྣང་སློང་ཞིང་
མི་སེམས་འགུགས་ཐུབ་པར་འདུག གལ་ཏེ་མི་ཞིག་གིས་རི་མོས་བསམ་བློ་མཚོན་མྱོང་
ཟེར་ན། མི་དེ་ནི་རོ་དྷི་རོས་ཁི•ཨེ་ཤེ་ལས་གཞན་སུ་ཞིག་མཆིས། མ་མཐའ་ཡང་སྐབས་
དེའི་ཁོར་ཡུག་དེ་འདྲའི་ནང་ལྷུང་བའི་ང་ལ་ཆ་མཚོན་ནས་བཤད་ན། སེམས་ནད་ཅན་
གྱི་མི་འདིས་རས་ཁྲའི་སྟེང་དུ་མཚོན་པར་འདོད་པའི་སྟོང་བསམ་རྐྱང་བ་དེ་མཐོང་ཚེ།
ཡིད་ངོར་བཟོད་བསྲན་དཀའ་བའི་འཇིགས་སྣང་དྲག་པོ་ཞིག་ཐོལ་གྱིས་འབྱུང་ལ། འདི་
འདྲའི་འཇིགས་སྣང་ནི་ངས་སྔོན་ཆད་སུའེ་ཙེར་རྒྱལ་ཁབ་ཀྱི་རི་མོ་པ་ཧྥོ་སད་རོས་ཀྱི་ཚོན་
མདངས་རྣམ་པར་བཀྲ་ཡང་འཕྲུལ་སྣང་ཧ་ཅང་བྱེ་བྲག་ཅན་དུ་སོང་བའི་སྒྲིག་རིས་ལ་ལྟ་
དུས་ཀྱང་བྱུང་མ་མྱོང་།
ངའི་གྲོགས་པོའི་འཕྲུལ་སྣང་གི་ཇུས་འགོད་ཡོངས་ལས་རི་མོ་སྣ་གཅིག་ནི་དེ་འདྲའི་
སྤྱི་མཚན་ཅན་ཞིག་མིན་པས། ངས་ཀྱང་ཡི་གེའི་ལམ་ནས་ཕལ་ཆེར་ཨུ་ཚུགས་ཀྱིས་ཞིབ་
བརྗོད་བྱ་ཆོག དེ་ནི་རི་མོ་ཆུང་ཆུང་ཞིག་སྟེ། དཀྱུས་རིང་ཞིང་མཐའ་སྣེ་ཟིན་དཀའ་བའི་
གྲུ་བཞི་ནར་མོའི་དབྱིབས་ཀྱི་ས་དོང་ངམ་ཕུག་ལམ་གྱི་ནང་ལྗོངས་ཤིག་རེད། དེའི་ཕྱོགས་
བཞིའི་གྱང་ལྡེབས་ཀྱི་དཔངས་དམའ་ཞིང་འོད་འཁྱུག་པ་དང་དཀར་མདངས་རྣམ་པར་
འཚེར་ལ།བར་མཚམས་བཅད་མེད་ཅིང་རྒྱན་གྱི་སྤྲོས་པ་ཡང་མེད། རི་མོའི་ལོགས་རིས་ཁ་
ཤས་ལ་དཔགས་ན་དོང་ལམ་འདི་ནི་ས་གཞིའི་ཆེས་གཏིང་ས་ཞིག་ན་གནས་པ་དང་། ས་
ཁྱོན་ཆེ་ནའང་འབུད་སྒོ་དང་འོད་སྣང་མཐོང་མི་ཐུབ་པ་དང་། དེ་བཞིན་དུ་མི་དག་གིས་
བཟོས་པའི་འོད་ཀྱི་འབྱུང་ཁུངས་ཀྱང་མི་རྙེད་པར་འདུག ཡིན་ན་ཡང་། རི་མོའི་ངོས་
ཧྲིལ་བོར་ལམ་ལམ་དུ་འཁྱུག་པའི་འོད་མདངས་དེས་ས་དོང་གི་ཁྱོན་ཡོངས་ལ་སྐྱོ་ཤས་ཀྱི
སྣང་བ་བསྣམས་པའི་བཀྲག་མདངས་ཡ་མ་བརླ་ཞིག་གཡོགས་ནས་གདའ།
15

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གོང་ནས་གླེང་མྱོང་བ་ལྟར། ཁོའི་རྣའི་དབང་པོ་ལ་སྐྱོན་ཞུགས་འདུག་པས་རྒྱུད་
མངས་ལས་མཆེད་པའི་སྒྲ་དབྱངས་ཁ་ཤས་མ་གཏོགས་གཞན་པའི་གླུ་དབྱངས་གང་
ལའང་ཁོས་བཟོད་བསྲན་གྱིས་ཉན་ཐབས་མི་བྱེད། དེ་ནི་ཁོས་པི་ཝང་རྒྱུད་དྲུག་མ་ཁོ་ན་
མ་གཏོགས་དཀྲོལ་མི་སྲིད་པ་དང་དེ་ལས་ད་གཟོད་ཁོའི་སྣང་བའི་ཁམས་སུ་འཆར་ཡན་
སྣ་ཚོགས་བསྐྱེད་སྲིད་པའི་སྟབས་ལོས་ཡིན། ཡིན་ན་ཡང་། ཁོས་སྐབས་ཐོག་དང་སྐབས་
ཐོག་ཏུ་སྤེལ་བའི་སྤྲོ་སེམས་དྲག་པོའི་དབྱངས་འགྲོས་དག་ནི་དེའི་ཁོངས་སུ་གཏོགས་མི་
སྲིད། ཁོའི་སྨྱོ་སྤྱོད་རོལ་དབྱངས་ཀྱི་སྒྲ་རྟགས་དང་དེའི་གླུ་ཚིག་མཐའ་དག་ནི(ཁོས་དུས་
རྒྱུན་དུ་ཕྱོགས་གཅིག་ནས་པི་ཝང་རྡུང་བ་དང་ཕྱོགས་གཅིག་ནས་གླུ་དབྱངས་ལེན་པས་
སོ)ཡིད་སེམས་ཆེས་ཆེར་རྣལ་དུ་ཕེབས་ཤིང་རིག་པ་དཔེ་མེད་བསྒྲིམས་པ་ལས་བྱུང་
བའི་ཐོན་དངོས་རེད་ཅེས་བརྗོད་ཆོག འོན་ཀྱང་། ངས་སྔོན་ལ་ཚིག་སྙན་མོས་བརྗོད་
མྱོང་བ་ལྟར། སྣང་ཚུལ་འདི་ནི་ཁོ་རང་སྤྲོ་དགས་རབ་ཏུ་མྱོས་ཏེ་དགའ་བ་ཁོང་དུ་གནོན་
མ་ཐུབ་པར་ཡོད་པའི་སྐབས་དེ་ཁོ་ནར་མ་གཏོགས་མཐོང་མི་ཐུབ། ངས་གླུ་ཚིག་དེའི་
ནང་གི་གཅིག་ནི་ཧ་ཅང་ལས་སླ་མོའི་ངང་ཡིད་ལ་འཛིན་ཐུབ་པར་གྱུར་ཡོད་དེ། རྒྱུ་
རྐྱེན་ནི་གླུ་ཚིག་དེས་ང་ལ་བག་ཆགས་གཏིང་ཟབ་མོ་བཞག་པའི་སྟབས་ཀྱིས་ཡིན། དེ་
ཡང་ངའི་བསམ་པར་གླུ་ཚིག་གི་ལྐོག་གྱུར་གྱི་ནང་དོན་མཐའ་དག་ལ་བརྟེན་ནས་ངས་
ཐེངས་དང་པོར་ཨེ་ཤེའི་སེམས་ཀྱི་གསང་བ་ཞིག་མཐོང་ཡོད་པར་འདོད་བྱུང་སྟེ། གསལ་
བོར་བཤད་ན་ཨེ་ཤེས་རང་ཉིད་མི་འགྱངས་པར་བླ་ན་མེད་པའི་རིན་པོ་ཆེའི་ཁྲི་འཕང་
འདི་ལས་ལྷུང་འགྲོ་བར་ངེས་ཤེས་གསལ་བོ་ཞིག་རྙེད་འདུག གླུ་དེའི་མིང་ལ《གདོན
འདྲེའི་ཚོགས་ཀྱིས་ཕོ་བྲང་དཀྲོགས་པ》ཞེས་ཟེར་ལ། དེའི་མ་རྩོམ་གྱི་ནང་དོན་ནི་ཕལ་
ཚེར་འདི་འདྲ་སྟེ།
16

བྱི་ལ་ནག་པོ།
གཅིག
ཧ་ཅང་ཡི་གར་འོང་བའི་རི་གྲོག་ཏུ།།
སྔོན་དུས་གཞུངས་བཟང་ལྷ་ཡི་ཕོ་ཉ་བཞུགས།།
དེ་གར་བརྗིད་ཅིང་རྔམ་པའི་ཕོ་བྲང་ཞིག །
ཐུགས་བསྐྱེད་རྒྱལ་པོའི་དབང་སྒྱུར་མངའ་ཁོངས་སུ། །
ཀྲོང་ངེར་དགུང་ལ་ཟུག་ཅིང་གསེར་འོད་ཀྱིས། །
ཡོངས་སུ་འཁྱུད་པའི་མཛེས་སྡུག་ཀུན་ནས་རྒྱས།
གཤོག་པ་བརྐྱངས་པའི་སྐབས་གསུམ་ལྷ་མོས་ཀྱང་། །
གནས་འདིའི་མཛེས་པ་ལོངས་སུ་སྤྱད་མ་མྱོང་། །
གཉིས།
ཕོ་བྲང་ཀླད་ཀྱི་དར་ལྕོག་སེར་པོ་དེ།།
གསེར་གྱི་བཀྲག་མདངས་འཚེར་ཞིང་ལྷབ་ལྷུབ་སྐྱོད། །
(དེ་ནི་གནའ་བོའི་སྐབས་ཀྱི་བྱུང་བ་སྟེ། །
དུས་ཀྱི་རྗེས་ཤུལ་ཙམ་ཡང་ཡོད་རེ་སྐན།།)
འདས་པའི་ལོ་ཟླ་རིང་མོའི་བདེ་སྐྱིད་ཁྲོད། །
རླུང་བུས་རྩེད་འཇོའི་ཟློས་གར་སྒྱུར་བཞིན་དུ། །
ཕོ་བྲང་དེ་ཡི་གྱང་ལྡེབས་དཀར་པོའི་ངོགས། །
17

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བརྒྱུད་དེ་དྲི་བསུང་བསྣམས་ཤིང་མཐོང་མེད་གྱུར། །
གསུམ།
མཛེས་པའི་བྲག་རོང་མྱུལ་བའི་འཁྱམ་པོ་དེས། །
དཀར་གསལ་སྒེའུ་ཁུང་དྲ་མིག་ཟུང་བརྟོལ་ནས། །
ལྷ་མོའི་ཚོགས་ཀྱིས་མཉེན་ལྕུག་ལུས་པོ་དག །
པི་ཝང་དབྱངས་དང་ལྷན་ཅིག་སྡེབ་བཞིན་དུ།།
ཡིད་འོང་ཉམས་འགྱུར་རྫོགས་པའི་ཟློས་གར་གྱིས། །
ཐུགས་བསྐྱེད་རྒྱལ་པོའི་ཁྲི་འཕང་བསྐོར་བ་མཐོང་།།
དེ་ཡིས་གང་གི་དཔལ་དང་ཟིལ་རྔམ་དག །
གཞན་དང་ཡོངས་སུ་མཉམ་པའི་ཆེ་བ་འདོན། །
བཞི།
མཛེས་སྡུག་འབར་བའི་ཕོ་བྲང་སྒོ་སྟེང་དུ། །
གཡུ་དང་མུ་ཏིག་ཕྲ་ཚོམ་ལྷམ་མེར་འཕྲོ། །
“བྲག་ཅར” འབོད་པའི་ལྷ་མོའི་ཁྱུ་ཚོགས་ནི། །
སྒོ་ཁར་འཚང་ཞིང་མཚམས་མེད་འོད་དུ་འགྱུ། །
བྲག་ཅ་ལྷ་མོའི་འགན་འཁྲི་ཉག་ཅིག་ནི། །
འགྲན་ཟླས་དབེན་པའི་ངག་གི་དཔལ་ཉིད་ལ། །
18

བྱི་ལ་ནག་པོ།
ཡོངས་སུ་བརྟེན་ནས་དབྱངས་ཀྱི་འགྱུར་ཁུགས་ཀྱིས། །
རྒྱལ་པོའི་བློ་གྲོས་ཆེ་བར་བསྔགས་པ་ཉིད།།
ལྔ།
འོན་ཏང་བདུད་ཀྱིས་ལུས་ལ་གོས་ནག་གྱོན།
ཡུལ་མཆོག་རྒྱལ་པོའི་ཁབ་ཏུ་བཙན་གྱིས་འཛུལ།།
(ང་ཚོས་མི་བཟད་སྨྲེ་སྔགས་དྲག་པོ་ཡིས། །
རྒྱལ་པོའི་ཚེ་མཐའ་རྫོགས་པར་མྱ་ངན་ཞུ།།)
སྔོན་དུས་རྒྱལ་པོའི་ཕོ་བྲང་གཟི་བྱིན་ཅན། །
མཛེས་སྡུག་སྟོང་གིས་ཡིད་ཀྱི་བརྟན་པ་ཕྲོགས། །
དེང་ནི་དེ་དག་དྲན་པས་མི་ཟིན་པར། །
རྨི་ལམ་སྟོང་པའི་རང་བཞིན་ལྟ་བུར་ཡལ།།
དྲུག
ད་ལྟ་འཁྱམ་པོ་རི་གྲོག་ཁུག་ཏུ་བསྐྱོད། །
སྒེའུ་ཁུང་དམར་པོའི་སྒྲིབ་པ་བརྟོལ་ནས་ལྟ།།
གྲིབ་གཟུགས་ལྟ་བུའི་སེམས་ཅན་ཡ་མཚན་དག།
མི་མཐུན་དབྱངས་འགྲོས་ཁྲོད་ན་རྐང་བྲོ་རྡུང་། །
གདོང་སྐྱ་མཆེ་བ་སྔོན་པོའི་བདུད་ཀྱི་ཚོགས། །
19

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དམྱལ་བའི་ཆུ་བོ་རབ་མེད་འཕྱོ་བ་བཞིན།།
ཉམ་ངའི་ཕོ་བྲང་སྒོ་མོ་ཡོངས་བརྟོལ་ནས།།
ཁྲོ་གཉེར་གདོང་གིས་ཧབ་ཆ་དིར་རེར་སྒྲོག།
གླུ་འདིའི་བརྗོད་དོན་གྱིས་ང་ལ་འཆར་སྣང་མང་པོ་ཞིག་སྐྱེས་སུ་བཅུག་སོང་། གླུ་
ཚིག་དེས་ཨེ་ཤེའི་བསམ་ཚུལ་གང་ཞིག་མངོན་པར་མཚོན་འདུག་པ་ངས་གསལ་བོར་
རྟོགས་ཡོད། ངས་འདི་ལྟར་གླེང་དོན་ནི་ཁོའི་བསམ་ཚུལ་དེ་ལ་གསར་སྣང་གི་ཆ་ཞིག་ལྡན་
པར་འདོད་པས་མ་ཡིན་པར། ཁོས་དེ་ལ་ཨུ་ཚུགས་མཐར་སྐྱེལ་གྱི་རྣམ་འགྱུར་བཅངས་
ཡོད་པའི་སྟབས་རེད། (མི་གཞན་པར་ཡང་འདི་ལྟ་བུའི་བསམ་ཚུལ་ཡོད)སྤྱིའི་ཆ་ནས་
བཤད་ན། ཁོའི་བསམ་ཚུལ་ནི་སྐྱེ་དངོས་ཡོད་ཚད་ལ་རྣམ་ཤེས་ཡོད་པར་འདོད་པ་དེ་རེད།
འོན་ཀྱང་། ཁོའི་འཁྲུལ་སྣང་གི་ཀླད་པའི་ནང་དུ་བསམ་ཚུལ་འདིའི་རིགས་སྔར་ལས་ལྷག་
པར་ཚབས་ཇེ་ཆེར་འགྱུར་བཞིན་ཡོད་ཅིང་། སྐབས་འགར་གནས་ཚུལ་ཁྱད་པར་བའི་
འོག་ཏུ་སྐྱེ་མེད་ཀྱི་དངོས་པོ་རྣམས་ཀྱང་ཁྱབ་ཁོངས་འདིའི་ནང་དུ་ཚུད་པའི་འདོད་བློ་
འཆང་གིན་འདུག བསམ་ཚུལ་འདི་ལ་ཁོས་ཇི་འདྲའི་ཨུ་ཚུགས་འཛིན་པ་དང་ཇི་འདྲའི་
འཁྲེང་སེམས་འཆང་བ་ནི་ངས་སྐད་ཆའི་ལམ་ནས་བརྗོད་ཐབས་མི་འདུག དེ་ལྟ་ན་ཡང་།
ཁོའི་བསམ་ཚུལ་དེ་དང་ཁོའི་མེས་པོ་དག་གིས་བསྐྱུར་བའི་རྡོ་ཁང་སྐྱ་ལེབ་འདི་གཉིས་
ལ་འབྲེལ་བ་ངེས་ཅན་ཞིག་གནས་ཡོད། ཁོའི་འཆར་སྣང་དུ། རྣམ་ཤེས་དེ་རིགས་རྩིག་རྡོ་
དེ་དག་གི་སྒྲིག་རིམ་གྱི་ཆོས་ཉིད་སྟེང་དུ་ཐིམ་ཡོད་ཅིང་། རྡོ་བའི་སྟེང་དུ་བཀབ་པའི་སྔོ་
རྩྭ་འབོར་ཆེན་གྱི་ཁོང་དུ་ཞུགས་ཡོད་པར་མ་ཟད། མཐའ་འཁོར་དུ་སྐྱ་ཤང་ངེར་འགྲེང་
བའི་སྡོང་སྐམ་གྱི་སྟེང་དུའང་གནས་འདུག་ལ། ཐ་ན་མགོ་ནས་མཇུག་བར་དུ་གཏན་ནས་
འགྱུར་བ་མེད་པའི་ཁང་པའི་ཇུས་འགོད་ཀྱི་རྣམ་པའི་སྟེང་དུ་སིམ་ཞིང་། རྫིང་བུའི་ནང་དུ་
20

བྱི་ལ་ནག་པོ།
འཆར་བའི་ལྡོག་གཟུགས་དག་གི་སྣང་བརྙན་ཁྲོད་དུའང་མངོན་ཡོད་པ་རེད། ཁོས་བཤད་
རྒྱུར། རྫིང་བུ་དང་རྡོ་གྱང་གི་མཐའ་འཁོར་དུ་རིམ་གྱིས་ཆགས་པའི་སྨུག་རླངས་འདི་ལས་
ཀྱང་རྣམ་ཤེས་དེ་དག་དངོས་སུ་གནས་པར་ར་སྤྲོད་བྱེད་ཐུབ་ཟེར། ཉན་ནས་མཚམས་
འདིར་སླེབས་ཚེ། ང་ལ་རང་དབང་མེད་པར་ཧ་ལས་རྒྱུ་ཡོང་ནས་འཚབ་སྣང་ཞིག་སྐྱེས།
ཁོས་ཡང་བསྐྱར་ཚིག་འགའ་ཁ་གསབ་བརྒྱབ་སྟེ། སྐྱེ་མེད་ཀྱི་དངོས་པོར་ཤེས་པ་ཡོད་དེ།
དེའི་འབྲས་བུ་ནི་ཡུལ་ཅན་གྱིས་གཟུང་བ་མེད་པའི་ཚོར་བའི་སྟེང་ནས་མངོན་པ་ཡིན་
ཟེར་ཞིང་། འཇིགས་སུ་རུང་བའི་རྣམ་པར་ཤེས་པ་དེས་དུས་རབས་ག་ཚོད་ཀྱི་རིང་དུ་ཁོ་
པ་ཚང་གི་ཁྱིམ་རྒྱུད་ཀྱི་ལས་དབང་ལ་ཁ་ལོ་བསྒྱུར་བ་དང་། ཁོ་ལ་ཡང་གནོད་པ་ཐེབས་ཏེ་
མིག་མདུན་གྱི་མི་འདི་ལྟ་བུ་ཞིག་ཏུ་འགྱུར་དུ་བཅུག་པ་རེད་ཨང་། ལྟ་ཚུལ་འདི་ལ་དཔྱད
བརྗོད་འདོན་པའི་དགོས་པ་མེད་དེ། ང་ལ་ཡང་དཔྱད་བརྗོད་འདོན་པའི་སྤྲོ་བ་མེད་དོ། །
ཀུན་གྱིས་འོལ་ཚོད་བྱེད་ཐུབ་པ་ལྟར། ངེད་གཉིས་ཀྱིས་བཀླགས་པའི་དཔེ་ཆ་དང་
ཨེ་ཤེའི་འཁྲུལ་སྣང་འདི་གཉིས་ནི་ཕན་ཚུན་གུང་འགྲིག་པ་ཞིག་རེད། ལོ་ངོ་དུ་མའི་རིང་
དུ། དཔེ་ཆ་དེ་དག་གིས་ཨེ་ཤེའི་སེམས་ཁམས་ལ་ནུས་པ་ཆེན་པོ་ཞིག་བསྐྱེད་འདུག ངེད་
གཉིས་ཀྱིས་མཉམ་དུ་བློ་རྩེ་གཅིག་སྒྲིམ་གྱིས་ཀི་ལེ་སད་ཀྱི《ཉ་འཇུམ》དང《དགེ་སྒྲུབ་
གླིང》 མཱ་ཇི་ཡ་ཧྥོ་རོས་ཀྱི《གདོན་འདྲེ》 སི་ཝེ་ཏིང་པོ་ཡི《ལྷ་ཡུལ་དང་དམྱལ་བ》 ཧོར་པོ་
ཡི《ཉི་ཀུའུ་ར·ཁི་རོས་མོ་ཡིས་དམྱལ་ཁམས་འགྲིམས་པའི་ཟིན་ཐོ》དང་། རོ་པོ་ཐི•ཧྥོ་ར་
དྷི་དང་རོང་ཐང་ཏ་རི་ཉེ། དྷི་ར•ཧྲང་པུར་བཅས་སོ་སོས་བརྩམས་པའི《ལག་ཡིག་བརྟག་
ཐབས》 ཏིས་ཁིའི《མཐིང་མདོག་གི་འགྲུལ་བཞུད》 ཁང་ཕད་ནེ་རའི《ཉི་མའི་གྲོང་ཁྱེར》
སོགས་བཀླགས་ཏེ་ཞིབ་འཇུག་མཛད་མྱོང་ལ། ཏོ་སྨིས་ཉི་ཁི་གྲུབ་མཐའི་ཆོས་པ་ཨད་སྨེ་
རོས་ཁི“ཏི•ཞི་རོ་ནེས་བརྩམས་པའི་བྲེ་ཁ་བརྒྱད་ཅན་གྱི《ཆོས་ལུགས་ཁྲིམས་རའི་ལག་
དེབ》ཅེས་པར་ངེད་གཉིས་ཧ་ཅང་དགའ་མོད། འོན་ཀྱང་། ཕང་པོ་ཉི་ཝུ་སི•སྨེ་རའི་དཔེ་
21

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཆའི་ནང་གི་གནའ་བོའི་ཨ་ཧྥེ་རི་ཁའི་ནགས་ཚལ་གྱི་ལྷ་དང་ཕྱུགས་སྐྱོང་ཡུལ་ལྷའི་སྐོར་
བརྗོད་པའི་ས་བཅད་དེ་དག་ཀློག་སྐབས་ཁོ་ནམ་ཡིན་ཡང་དེའི་ནང་དུ་མགོ་བོ་འཁོར་ནས་
ཆུ་ཚོད་འགར་ཧད་དེ་འདུག ཡིན་ན་ཡང་། དོན་དམ་དུ་ཁོ་ལ་སྤྲོ་བ་ཆེས་ཆེར་རྒྱས་པར་
བྱེད་པ་ནི་བྲེ་ཁ་བཞི་ཅན་གྱི་ཀི་ཐིའི་ཡིག་གཟུགས་ཀྱི་ཧ་ཅང་རྩ་ཆེ་བའི་ཡ་མཚན་ཅན་
གྱི་དཔེ་ཆ་གཞན་ཞིག་སྟེ། བོར་བརླག་ཏུ་སོང་བའི་ཆོས་ཁང་གི་གསོལ་འདེབས་ལག་དེབ་
དེ་ཉིད་ཡིན་པར་སྣང་ཞིང་། མིང་ལ《མཱ་དབྱིན་སི་ཆོས་ཚོགས་འདུ་ཁང་དུ་གཤིན་པོར་མྱ་
ངན་ཞུ་བ》ཞེས་ཟེར།
མཚན་མོ་དེར། ཨེ་ཤེས་ང་ལ་སྲས་མོ་མཱ་ཏི་ལིན་གློ་བུར་དུ་ཚེ་ལས་འདས་པའི་བརྡ་
སྦྲན་པར་མ་ཟད། བེམ་པོ་གནས་སྐབས་སུ་གཞིས་སྒར་གྱི་ས་དོང་དུ་ཉིན་ཞག་བཅུ་བཞིར་
བསྐྱུར་རྗེས་ད་གཟོད་དུར་དུ་སྦ་རྩིས་ཡོད་པར་བཤད། ངས་གཏམ་དེ་ཐོས་མ་ཐག་རང་
དབང་མེད་པར་དཔེ་ཆ་དེའི་ནང་དུ་གླེང་བའི་སྙིང་པོས་དབེན་པའི་ཆོ་ག་དེ་དག་དྲན་
འོངས་ལ། ཁོས་འདི་ལྟར་སྒྲུབ་པ་ནི་ཆོ་ག་དེས་སེམས་ནད་ཅན་ལ་ཐེབས་པའི་ཤུགས་རྐྱེན་
ལོས་ཡིན་སྙམ། ཡིན་ན་ཡང་། ཁོའི་ཁྱད་པར་ཅན་གྱི་བྱེད་སྟངས་འདི་ལ་ཡང་འཇིག་རྟེན་
པའི་ལུགས་ཀྱི་རྒྱུ་རྐྱེན་ཡོད་ངེས་པས། ངས་གང་དགར་ངོ་ཡ་བྱས་ན་ག་ལ་འགྲིག ཁོས་
བཤད་པ་ལྟར་ན། འདི་ལྟར་ཐག་གིས་བཅད་པ་ནི་གཅིག་ནས་གཤིན་པོའི་ཁྱད་པར་ཅན་
གྱི་ནད་གཞི་འདི་ལ་སྨན་པས་དགོས་གལ་ཆེ་བའི་བརྟག་འདྲི་བྱེད་པར་འདང་བརྒྱབ་པ་
ཡིན་ལ། གཉིས་ནས་འདི་པ་ཚང་གི་དུར་ས་ནི་བས་མཐའ་ཞིག་ན་ཡོད་ཅིང་ལྟ་སྲུང་བྱེད་
མཁན་མེད་པའི་ཕྱོགས་ལ་བསམ་བློ་བཏང་བ་ཡིན་ཟེར། སྐབས་འདིར། ངས་དེ་སྔོན་སྐས་
སྟེགས་ཐོག་ཏུ་མཐོང་བའི་སྨན་པ་དེའི་གདོང་གི་ཉེན་བརྡའི་འགྱུར་བག་ཡིད་ལ་འཁོར་
ཡོང་བས། ཁོའི་བྱེད་སྟངས་འདི་ལ་ངོ་རྒོལ་གཏོང་བའི་བསམ་ཚུལ་རྩ་བ་ཉིད་ནས་སྐྱེས་མ་
མྱོང་། འོན་ཀྱང་། ངས་བལྟས་ན་བསམ་ཚུལ་འདིས་མ་མཐའ་ཡང་མི་ལ་གནོད་འཚེ་མི་
22

བྱི་ལ་ནག་པོ།
ཐེབས་པས། གནས་ལུགས་དང་མི་ཆོས་ལ་ཀུན་ནས་མཐུན་པ་ཞིག་རེད་སྙམ།
ངས་ཨེ་ཤེའི་རེ་བ་ལྟར་དུ་ཁོ་ལ་སྐབས་ཐོག་གི་གཤིན་ལས་ཀྱི་རོགས་རམ་མཛད།
བེམ་པོ་སྔར་ནས་པུར་སྒམ་ནང་དུ་བཅུག་ཡོད་སྟབས། ངེད་གཉིས་ཀྱིས་ཁུར་ནས་ས་དོང་
དུ་ཕྱིན། ཚུགས་ཀར་བལྟས་ན་ས་དོང་གི་སྒོ་མོ་ལོ་མང་པོའི་རིང་དུ་ཕྱེ་མ་མྱོང་བ་འདྲ།
མཁའ་དབུགས་བཙོག་པོ་དེས་ཅུང་ཙམ་མིན་ན་ངེད་གཉིས་ཀྱི་ལག་གི་དཔལ་འབར་ཡང་
ཏལ་བར་བྱས་པས། ངས་ས་དོང་གི་ནང་རོལ་ཐམས་ཅད་གསལ་བོ་ཞིག་མཐོང་ཐབས་མ་
བྱུང་། འོན་ཀྱང་། ས་དོང་དེ་ནི་གཞིས་སྒར་གྱི་ར་སྐོར་ནང་གི་སའི་གཏིང་རིམ་ཞིག་ཏུ་ཕུབ་
ཡོད་ཅིང་། ནང་ངོས་དོག་ཅིང་བརླན་གྱིས་བཟུང་བར་མ་ཟད། སྲུབས་ཀ་ཅི་ཡང་མེད་པས་
ཉི་ཟེར་རྟ་རྔ་ཙམ་ཡང་འཕྲོ་རྒྱུ་མི་འདུག ངའི་སྡོད་ཁང་ནི་ཏག་ཏག་ས་དོང་འདིའི་ཀླད་
ན་ཡོད། བལྟས་ཚོད་ཀྱིས། སྔོན་གྱི་བཀས་བཀོད་རྒྱུད་འཛིན་གྱི་དུས་རབས་སུ་ས་དོང་དེ་
བཙོན་ཁང་བྱས་མྱོང་བ་དང་། མཐིལ་ཤིང་ཕལ་ཆེ་བ་དང་རྒྱུ་ལམ་ཧྲིལ་བོ་ཟངས་སེར་གྱིས་
ཡོངས་སུ་གཡོགས་འདུག་པར་བལྟས་ན། ཕྱིས་སུ་མདེལ་སྨན་དང་འབར་རྫས་གསོག་ཉར་
གྱི་མཛོད་ཁང་ཡང་བྱས་མྱོང་བ་དཔོག་ཐུབ། དེ་བཞིན་དུ་ལྕི་ཞིང་མཐུག་པའི་ལྕགས་སྒོར་
ཡང་སྲུང་སྐྱོབ་ལེགས་པོ་མཛད་ཡོད་དེ། ད་ལྟ་ཡང་སྒོ་གླེགས་ཕྱེ་བ་ཙམ་གྱིས་འཁོར་མིག་
ལས་སྙན་འཇེབས་ཀྱི་ཙིར་སྒྲ་ཡ་མཚན་ཅན་ཞིག་གྲག་ཡོང་།
ས་དོང་ནང་དུ་སྐྱི་གཡའ་བའི་རྣམ་པ་ཞིག་གིས་ཁེངས་འདུག ངེད་གཉིས་ཀྱིས་མི་
སེམས་སྐྱོ་བར་བྱེད་པའི་པུར་སྒམ་དེ་སྒྲོམ་སྟེགས་ཤིག་གི་སྟེང་དུ་བཞག་ཅིང་། སྒམ་ཁ་དལ་
གྱིས་ཕྱེ་ནས་གཤིན་པོའི་ངོ་གདོང་ལ་བལྟས། ང་ལ་ཐེངས་དང་པོར་མིང་སྲིང་གཉིས་ཀྱི་
གདོང་རིས་ཤིན་ཏུ་འདྲ་བའི་སྣང་བ་ཞིག་སྐྱེས་པ་དང་། ཨེ་ཤེས་ཀྱང་ངའི་དྲན་སྟངས་ཕལ་
ཆེར་ཤེས་སོང་བ་ལྟར་ནན་ཏན་གྱིས་འགྲེལ་བཤད་འགའ་བརྒྱབ་བྱུང་། སྐབས་དེར་ངས་ད་
གཟོད་ཁོ་དང་གཤིན་པོ་གཉིས་ནི་མཚེ་མ་ཡིན་པ་དང་། མིང་སྲིང་གཉིས་ཀྱི་བར་དུ་མཐའ་
23

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཅིག་ཏུ་རྒྱུས་ལོན་བྱེད་དཀའ་བའི་སྐྱེ་ཁམས་སྟེང་གི་རྟེན་འབྱུང་ཞིག་ཡོད་པ་ཚོར། ཡིན་
ན་ཡང་། ངེད་གཉིས་ཀྱི་མིག་ཞགས་དེ་བེམ་པོའི་སྟེང་དུ་ཡུན་རིང་ལ་བསྐྱུར་མ་ཐུབ། དེ་
ནི་འཇིགས་སྐྲག་ལ་གཡོལ་ཐབས་བྱས་པ་ཉིད་ཡིན། ནད་གདོན་གྱིས་མོའི་ལང་ཚོའི་ཚེ་
སྲོག་དེ་ལྟར་ཕྲོགས་པར་གྱུར་ལ། མོ་ནི་ལུས་པོ་སྲ་རེངས་ཅན་དུ་འགྱུར་བའི་ནད་གཞི་
ཕོག་པའི་མི་ཀུན་དང་འདྲ་བར་བྲང་ཁ་དང་ངོ་གདོང་ཡོངས་སུ་དམར་འཁྱིམས་གསལ་ལ་
མི་གསལ་བ་དག་བབས་ཡོད་ཅིང་། མཆུ་ཟུར་དུ་འཛུམ་མདངས་རྣམ་རྟོག་ལངས་པ་ཞིག་
ཡལ་བ་མེད་པར་དམུལ་ནས་འདུག་པ་དེ་ནི་བལྟས་པ་ཙམ་གྱིས་ཧ་ཅང་འཇིགས་ཡེར་བ་
ཞིག་ཏུ་སྣང་། ངེད་གཉིས་ཀྱིས་སྒམ་ཁ་ལེགས་པོར་གཏན་རྗེས་གཟེར་མ་བཏབ་པ་དང་།
མཐར་ལྕགས་སྒོ་གཏན་ཏེ་གོམ་པ་ལྗིད་ཏིག་ཏིག་ཏུ་སྤོ་བཞིན་གཞིས་སྒར་གྱི་ར་སྐོར་ནང་
དུ་སླེབས་ལ། དེ་གར་ཡང་ས་དོང་དང་འདྲ་བར་ཁོར་ཡུག་ཏུ་མུན་པ་རབ་རིབ་འཐིབས་ཏེ་
ཡིད་ལ་སྐྱོ་ཤས་ཀྱི་སྣང་བ་ཞིག་ཐོལ་གྱིས་འཕྱུར་ཡོང་།
ཉིན་འགའི་དུས་ཚོད་ནི་སྡུག་བསྔལ་གྱི་གདུང་བ་དྲག་པོའི་ཁྲོད་ནས་ཕར་བསྐྱལ་
སོང་། གྲོགས་པོའི་དབང་ཤེས་འཆོལ་བའི་ནད་རྟགས་དེ་ལ་ད་ལྟ་མངོན་གསལ་གྱི་འགྱུར་
ལྡོག་བྱུང་འདུག་སྟེ། ཁོའི་ནམ་རྒྱུན་གྱི་འགྲོ་ལུགས་འདུག་སྟངས་ཐམས་ཅད་སྔོན་དང་
མི་མཚུངས་ལ། ཐ་ན་ལས་ཀ་སྒྲུབ་འཕྲོ་དག་ཀྱང་ལོགས་སུ་གཡུག་པའམ་ཡང་ན་དྲན་
མེད་དུ་བརྗེད་ནས་གདའ། ཁོས་གོམ་འགྲོས་འཚབ་འཚུབ་དང་འཁྱར་འཁྱོར་དུ་སྤོ་བཞིན་
དམིགས་ཡུལ་སྤུ་ཙམ་ཡང་མེད་པར་ཁང་པ་གཅིག་ནས་ཁང་པ་གཞན་ཞིག་ཏུ་འགྲོ་འོང་
གང་མང་བྱེད་ཅིང་། ཐལ་མདོག་མངོན་པའི་ངོ་གདོང་ཧྲིལ་བོ་སྔར་ལས་སྐྱ་ཐལ་ལེར་
གྱུར་ཏེ་མཐོང་བ་ཙམ་གྱིས་གཞན་ལ་སྐྲག་སྣང་སློང་བར་བྱེད་པ་དང་། མིག་ཟུང་གི་གཟི་
མདངས་ཐམས་ཅད་ཀྱང་ཡོངས་སུ་ཡལ་ནས་འདུག སྔོན་ཆད་རྒྱུན་ཆད་མེད་པར་འཛེར་
སྐད་གྲགས་པའི་སྐད་སྒྲ་དེ་ཡང་ཐོས་རྒྱུ་མེད་པར། ད་ལྟ་ལོབས་ཕྱོགས་ཀྱིས་མཚམས་
24

བྱི་ལ་ནག་པོ།
མེད་པར་སྐད་འདར་རྒྱག་གིན་འདུག་ལ། དེར་བལྟས་ན་ཁོའི་ཡ་ཆུང་ཁོག་པ་ཧྲིལ་བོར་
འཇིགས་སྣང་གིས་ཁེངས་འདུག་པ་འདྲ། དངོས་གནས། སྐབས་འགར་ངའི་བསམ་པར་
དངངས་སྐྲག་གིས་ཡོངས་སུ་གཟིར་བའི་ཨེ་ཤེའི་སེམས་ཁོང་དུ་མཐའ་མར་རང་གི་ཚེ་
སྲོག་གཅོད་བྱེད་ཀྱི་གསང་བ་གང་ཞིག་སྦས་ཡོད་པ་དང་། ཁོས་སྲོག་བསྡོས་ཀྱིས་སྟོབས་
ཤུགས་ཇི་སྙེད་ཅིག་བསགས་ཏེ་གསང་བ་དེ་ཉིད་ཕྱི་རུ་འདོན་ཐབས་སུ་ཧུར་བརྩོན་བྱེད་
ཀྱིན་ཡོད་པའི་འདུ་ཤེས་སྐྱེས་འོངས་ལ། ཡང་སྐབས་འགར་ངས་དེ་དག་ཐམས་ཅད་ནི་ཅི་
ཡིན་འདི་ཡིན་མེད་པའི་སྨྱོ་རྟགས་འཆལ་བོ་ཞིག་ཏུའང་མི་འདོད་ཐབས་མེད་ཡིན་ཏེ། རྒྱུ་
མཚན་ནི། ངས་རྒྱུན་པར་ཨེ་ཤེས་བློ་རིག་སྒྲིམ་ཐེངས་གཅིག་གིས་མིག་ཟུང་གིས་བར་སྣང་
སྟོང་པའི་དབྱིངས་སུ་ཆུ་ཚོད་འགར་ཧུར་རེར་བལྟས་ཏེ། རྣ་བ་ཡོན་པོར་གཟུར་ནས་སྟོང་
པ་ཉིད་ཀྱི་སྒྲ་གང་ཞིག་ཐོས་པར་རེ་ལྟོས་བྱེད་པའི་རྣམ་འགྱུར་དེ་དངོས་སུ་མཐོང་མྱོང་བས།
ང་ལ་སྐྲག་སྣང་བསླངས་ཤིང་ཤུགས་རྐྱེན་ཡང་མངོན་གསལ་དུ་ཐེབས་པར་བྱས། ཡིན་
ཏེ། ངའི་སྣང་བ་ཞིག་ལ། ཁོའི་ལུས་སྟེང་གི་སྙིང་པོས་དབེན་ཞིང་འཆལ་རྟགས་ཐོན་པའི་
རྨོངས་དད་ཀྱི་བསམ་བློ་དེས་ངའི་སེམས་སུ་བག་ཆགས་དྲག་པོ་ཞིག་རིམ་དང་ཁད་ཀྱིས་
བསྒོས་ནས་ཡོང་།
སྲས་མོ་མཱ་ཏི་ལིན་གྱི་བེམ་པོ་ས་དོང་དུ་བསྐྱུར་ནས་ཉིན་བདུན་བརྒྱད་ཙམ་འགྱངས་
སོང་། དུས་ཚོད་སྐར་ཆ་རེ་རེ་ཕར་འདས་ནས་ནམ་གུང་ཙམ་ལ་ཐོན་ནའང་། ང་རང་
སེམས་སྐྱ་མོ་སྡུག་གིས་མནར་ཏེ་ཉལ་ཁྲིའི་སྟེང་དུ་འགྲེ་ལྡོག་གང་མང་བརྒྱབ་ཀྱང་གཉིད་
ཁུགས་ཐབས་ཡེ་ནས་མ་བྱུང་། མཚམས་ཤིག་ཏུ། ང་ལ་རང་གི་སྡུག་བསྔལ་འདི་གང་ནུས་
ཅི་ལྕོགས་ཀྱིས་སེལ་ཐབས་བྱེད་དགོས་སྙམ་པའི་བློ་ཞིག་སྐྱེས་པའི་མུར། སྡུག་བསྔལ་དེ་
དག་གི་འབྱུང་རྐྱེན་གཙོ་བོ་ནི། ཁྱིམ་གྱི་དངོས་པོ་མཐའ་དག་གི་བཀོད་སྒྲིག་རྩ་བ་ནས་
འཆོལ་བའི་སྣང་ཚུལ་རྫོབ་པོ་དེ་ལ་རག་ལས་པ་ཡིན་པ(ཡོངས་སུ་རྫོགས་པ་མིན་ཡང་མ་
25

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཐའ་ཡང་་ཁཁག་ཅིག་ཡིན་སྲིད)ཨུ་ཚུགས་ཀྱིས་རང་ལ་ཡིད་ཆེས་སྐྱེ་རུ་འཇུག་དགོས་པར་
བསམས་མོད། ཡིན་ན་ཡང་། རླུང་འཚུབ་ཅིག་གཡུགས་ཏེ་མུན་ནག་ཁྲོད་ཀྱི་ཡོལ་བ་ཧྲུལ་
བོ་གྱང་ངོས་སུ་མཚམས་མེད་པར་བརྡབས་པ་དང་། དུས་མཚུངས་སུ་ཉལ་ཁྲིའི་སྟེང་གི་
རྒྱན་ཆས་དག་ཀྱང་ཡང་བར་བསྐྱོད་དེ་སིར་སྒྲ་འཁྲོལ་ཞིང་མི་ལ་སྣང་བ་མི་སྐྱིད་པའི་ཚོར་
བ་ཞིག་སྦྱིན། ངའི་རྩོལ་བ་མཐའ་དག་ངལ་བ་འབྲས་མེད་དུ་གྱུར་ཏེ། གནོན་ཐབས་མེད་
པའི་གྲང་འདར་ཞིག་གིས་ལུས་ཡོངས་ག་ལེར་མནར་ཞིང་གཙེས་པར་བྱས་ལ། མཐའ་
མར། རྨི་ལམ་ངན་པ་ལྟ་བུའི་འཇིགས་སྐྲག་ཡ་མཚན་ཞིག་གིས་ངའི་སྙིང་ཆུང་ཐད་ཀར་
མནན་ཏེ་འོངས། ངས་དབུགས་རིང་ཞིག་བརྔུབས་པ་དང་འཕག་འཚག་ཙམ་བརྒྱབ་པས་
གང་ཞིག་ལས་ཡོངས་སུ་ཐར་བ་ལྟ་བུའི་སྣང་བ་སྐྱེས་ཤིང་། མགོ་བོ་སྔས་ལས་ཡར་བཀྱགས་
ཏེ་ནག་ཐིང་ཐིང་དུ་མངོན་པའི་ཁང་པའི་ནང་དུ་སེམས་རྣལ་མོས་ཧྲིག་གེར་བལྟས། ཆར་
རླུང་འཇགས་མ་འཇགས་ཀྱི་མཚམས་དེར་ངའི་རྣ་ལམ་དུ་དམའ་ཞིང་གཉོམ་པའི་སྐད་སྒྲ་
ལྡབ་ལྡིབ་འགའ་ཐོས་ཡོང་བ་དང་། (སེམས་ཁམས་ཤིག་གིས་བསྐུལ་བ་མིན་ན་ངས་ཀྱང་
ཉན་དོན་ཅི་ཡིན་པ་མི་ཤེས)སྐད་སྒྲ་དེ་ས་གང་ནས་མཆེད་ཡོང་བ་མི་ཤེས་ཀྱང་གྲག་ཡུན་
ཧ་ཅང་རིང་བས་བསྲན་པར་དཀའ་ཞིང་བཤད་མི་ཤེས་པའི་འཇིགས་སྣང་ཞིག་གིས་ང་
རང་ཧང་སངས་པར་བྱས། ངས་མྱུར་དུ་ལྭ་བ་གྱོན(ངའི་བསམ་པར་མཚན་མོ་དེར་གཉིད་
ཐབས་མེད་པར་འདོད)ཏེ་ཁང་པའི་ནང་དུ་འཚབ་འཚུབ་ཀྱིས་ཕར་འགྲོ་ཚུར་འོང་བྱས་པ་
དང་། རང་ཉིད་ལམ་སང་ཡ་ང་བའི་སྡུག་བསྔལ་གྱི་ཀློང་འདི་ལས་ཐར་ཐུབ་པ་བྱུང་ན་ཅི་
མ་རུང་སྙམ།
འདི་ལྟར་ཁང་པའི་ནང་དུ་སྐོར་བ་འགའ་བརྒྱབ་པའི་མཐར། ཐོག་ཁང་གི་སྐས་
སྟེགས་ལས་མཆེད་པའི་གོམ་སྒྲ་ཡང་མོ་ཞིག་གིས་ང་རང་ཡེ་རེར་བཏང་སོང་། དེ་ནི་ཨེ་
ཤེའི་གོམ་སྒྲ་ཡིན་པ་ཉན་པ་ཙམ་གྱིས་ཤེས་ཡོང་། དེའི་མུར་ཁོས་ངའི་སྒོ་ཆུང་ཡང་མོར་
26

བྱི་ལ་ནག་པོ།
རྡུང་སྟེ་ལག་ཏུ་སྒྲོན་མེ་ཞིག་ཐོགས་ཏེ་ནང་དུ་འཛུལ་འོངས། ཁོའི་གདོང་མདོག་ནི་ནམ་
རྒྱུན་དང་འདྲ་བར་སྐྱ་ཐལ་ལེར་སྣང་ཞིང་འགྲམ་པ་གཉིས་རྐོ་རུ་ལྷུང་འདུག་མོད། འོན་
ཀྱང་མིག་ཟུང་ལས་སྨྱོ་རྟགས་ཐོན་པའི་འོད་མདངས་རྫིག་པོ་ཞིག་འཕྲོ་ལ། བྱ་བྱེད་ལ་
བལྟས་ན་དངོས་གནས་སྨྱོན་པ་ཞིག་དང་གཉིས་སུ་མི་སྣང་བས་ང་ལ་དབང་མེད་དུ་
འཇིགས་སྐྲག་གི་བ་སྤུ་གཟེངས་འོངས། ཡིན་ན་ཡང་། སྐབས་དེའི་མཚན་མོའི་ཁེར་རྐྱང་
གི་སྡུག་བསྔལ་ནི་གང་ལས་ཀྱང་བསྲན་པར་དཀའ་བས། ངས་ཁོ་རང་ནང་དུ་ཐོན་པ་ནི་
སུན་སྣང་འདི་འཇོམས་པའི་གྲོགས་སུ་མཐོང་དགོས་བྱུང་།
“ཅི་རེད། ཁྱོད་ཀྱིས་ད་དུང་མ་མཐོང་ངམ།” ཁོས་ཕྱོགས་བཞིར་སྐོར་ལྟ་ཞིག་བྱས་ཏེ་
ཡུད་ཙམ་འགོར་རྗེས་གློ་བུར་དུ་ཡང “ཁྱོད་ཀྱིས་ད་དུང་མཐོང་མ་བྱུང་ངམ།—ཨ། ཁྱོད་
མ་འགྲོ་བར་ཅུང་ཙམ་སྒུགས་དང་། ཁྱོད་ཀྱིས་ངེས་པར་མཐོང་ངེས་ཡིན” ཟེར་བཞིན་
སྒྲོན་མེ་ལེགས་པར་གཟིམས་རྗེས་འཚབ་འཚུབ་ཀྱིས་གྱང་རྩར་ཕྱིན་ཏེ་ཤུགས་ཀྱིས་སྒེའུ་
ཁུང་བརྒྱངས་ནས་ཕྱི་རོལ་གྱི་རླུང་འཚུབ་གདོང་གིས་བསུས་བྱུང་།
རླུང་འཚུབ་དྲག་པོ་ཞིག་རྒྱ་སྟག་བཞིན་ངར་ཏེ་ནང་དུ་ལྷགས་ཡོང་། ཨེན་ཙམ་མིན་
ན་ངེད་གཉིས་འགྲེང་མ་ཚུགས་པར་འགྱེལ་སོང་། སྐབས་དེར་རླུང་དམར་འུར་འུར་ལྡང་
གིན་ཡོད་ཀྱང་། མཚན་མོ་ནི་དངོས་གནས་མཛེས་སྡུག་ལྡན་པ་ཞིག་སྟེ། དེ་ནི་འཇིགས་
སྣང་དང་མཛེས་སྡུག་བསྡེབས་པའི་མཚན་མོ་ཡ་མཚན་ཅན་ཞིག་རེད། རླུང་འཚུབ་ཅིག་
ཉེ་འཁོར་ནས་ཤུགས་ཀྱིས་ལྡང་འོངས་ཤིང་། དེའི་ཁ་ཕྱོགས་ལ་མཚམས་མེད་པར་འགྱུར་
ལྡོག་འབྱུང་གིན་ཡོད་པས། བར་སྣང་གི་སྤྲིན་ནག་དག་ཀྱང་དཔངས་ཕབ་སྟེ་གཞིས་སྒར་གྱི་
ཐོག་ཁང་གི་རྩེ་མོ་ཁད་ཀྱིས་གནོན་པ་ལྟར་བྱུང་། སྤྲིན་ནག་དེ་ལྟར་ལང་ལོང་དུ་འཁྲིགས་
ཀྱིན་ཡོད་ལ། ངེད་གཉིས་ཀྱིས་སྔར་བཞིན་སྤྲིན་ལེབ་ཁ་ཤས་ཕྱོགས་བཞི་མཚམས་བརྒྱད་
ནས་འཕྱུར་ཡོང་སྟེ་ཕན་ཚུན་ལ་ཤུགས་དྲག་པོས་ཕོག་རྡེབ་གཏོང་བ་གསལ་བོར་མཐོང་
27

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཐུབ། ཟླ་བའི་བཞིན་རས་མི་གསལ་བར་གྱུར་ལ་རྒྱུ་སྐར་དག་ཀྱང་མཐོང་མེད་དུ་ཡལ་ཞིང་
གློག་ཞགས་ཀྱི་གྲིབ་མ་ཡང་མིག་ལམ་དུ་སྣང་མ་བྱུང་། ཡིན་ན་ཡང་། ཚོམ་བུ་དང་ཚོམ་
བུར་ཆད་དེ་འགྲེ་ལྡོག་རྒྱག་པའི་སྤྲིན་ནག་འོག་གི་དངོས་པོ་ཡོད་ཚད་ནི་སྨུག་ལོང་ལས་
མཆེད་པའི་འོད་དཀར་ཡ་མཚན་ཅན་ཞིག་གིས་འཁྱུད་ཅིང་། དེ་ནི་པུར་ཁེབས་ཀྱི་རས་
གཞི་ནག་པོ་ཞིག་དང་འདྲ་བར་གཞིས་སྒར་ཧྲིལ་བོ་ཡོངས་སུ་གཡོགས།
“ཁྱོད་ཀྱིས་བལྟ་མི་རུང་། ཁྱོས་ཀྱིས་གཏན་ནས་བལྟ་མི་རུང་།” ངས་སྐྲག་མ་འདར་
གྱིས་ཨེ་ཤེ་ལ་དེ་ལྟར་འཆད་བཞིན་ཁོ་རང་སྒེའུ་ཁུང་གི་རྩ་ནས་ཅོག་ཙེའི་འགྲམ་དུ་འཐེན
འོངས་ཏེ “སྣང་བརྙན་འདི་དག་གིས་ཁྱོད་ཀྱི་མགོ་རྨོངས་པར་བྱས་འདུག འདི་དག་ནི་
སྤྱིར་བཏང་གི་གློག་འོད་ཀྱི་སྣང་ཚུལ་ཞིག་ལས་མ་འདས། འདིའི་འབྱུང་རྐྱེན་ནི་རྫིང་བུའི་
ནང་གི་རྫབ་རླངས་ཡིན་ན་ཡང་ཐང་། སྒེའུ་ཁུང་གཏན་རོགས་གནོངས་དང་། ནམ་ཟླ་ཤིན་
ཏུ་འཁྱགས་པས་ཁྱོད་ཀྱི་ལུས་ཕུང་ལ་གནོད་སྲིད་པ་རེད། འདི་ན་ཁྱོད་རང་དགའ་བའི
སྒྲུང་དཔེ་ཞིག་འདུག ཁྱོད་ཀྱིས་ཉོན་དང་ངས་ཁྱོད་ལ་འདོན། འུ་གཉིས་ཀྱིས་འདི་ལྟར་
མཉམ་དུ་འཇིགས་སུ་རུང་བའི་མཚན་མོ་འདི་སྐྱེལ་ཐབས་བྱས་ན་འགྲིག”
ངས་ལག་ཏུ་བླངས་ཡོང་བ་ནི་སྐུ་ཞབས་རོད་སི་རོ་ཐྲི•ཁན་ཉིན་ཞེས་པས་བརྩམས་
པའི་དཔེ་རྙིང《སྨོ་ཧམ་གྱི་གསོལ་སྟོན》ཞེས་པ་དེ་རེད། དཔེ་ཆ་འདི་ཨེ་ཤེ་ཀློག་པར་དགའ
བའི་དེབ་ཅིག་ཡིན་ཟེར་ན་དེ་ནི་ཞེ་གཏིང་ནས་ཁོ་ལ་ཟུར་ཟ་བྱས་པའི་གཏམ་དུ་ཟད་
དེ། དྲང་མོར་བཤད་ན། དཔེ་ཆ་འདིའི་ནང་གི་སྐད་ཆ་མཐའ་དག་དཀྱུས་མ་ཅན་དུ་སོང་
ཞིང་འཆར་ཡན་ཀུན་ནས་དབུལ་ལ། གཏམ་རྒྱུད་ཀྱང་འཆལ་ལེ་འཆོལ་ལེར་སྣང་བས།
དེས་བདག་གི་གྲོགས་པོ་སྟེ། བློ་རིག་རྒོད་ཅིང་མི་གཤིས་ཡ་རབས་ཅན་གྱི་ཨེ་ཤེའི་སྤྲོ་སྣང་
འདྲེན་ག་ལ་ཐུབ། ཡིན་ན་ཡང་། ངས་རང་གི་ལག་ཏུ་དཔེ་ཆ་དེ་ཁོ་ན་མ་གཏོགས་མེད་
བཞིན་དུ་ད་དུང་དེ་ལ་བརྟེན་ནས་རང་གི་འདོད་དོན་ཉག་ཉོག་དེ་དག་འགྲུབ་པའི་རེ་བ་
28

བྱི་ལ་ནག་པོ།
བཅངས། ངས་ཀློག་འདོན་བྱས་པའི་གཏམ་རྒྱུད་ཀྱི་ནང་དོན་ལ་སྙིང་པོ་ཇི་འདྲ་མེད་པའི་
དབང་དུ་བཏང་ན་ཡང་། དེས་སྔར་བཞིན་སྙིང་ནད་ཅན་ཞིག་ཡིན་ཚེ་མཐའ་མར་རང་
ཉིད་ཡིད་སེམས་མི་སྐྱིད་པའི་སྡུག་བསྔལ་གང་ལས་ཐར་དུ་འཇུག་ནུས་པ་ཡིན། རྒྱུ་མཚན་
ནི། མི་ཡི་དབང་ཤེས་འཁྲུལ་བའི་ལོ་རྒྱུས་ཀྱི་བྱུང་བའི་ཁྲོད་དུ་འདི་ལྟ་བུའི་ཁྱད་པར་ཅན་
གྱི་མཚན་གཞི་མང་དུ་མཐོང་རྒྱུ་ཡོད་པའི་སྟབས་རེད། གལ་ཏེ། ངས་ཀློག་འདོན་བྱེད་དུས་
ཨེ་ཤེའི་ཚད་ལས་འདས་པའི་སྤྲོ་སྐྱིད་ཀྱི་རྣམ་འགྱུར་སྟེང་ནས་ཁོས་དོན་དངོས་སུ་གཏམ་
རྒྱུད་ལ་ཉན(ཕྱི་ངོས་སུ་བལྟས་ན་གཏམ་རྒྱུད་ལ་ཉན་གྱིན་ཡོད་པ་འདྲ)གྱིན་ཡོད་མེད་
བརྡར་ཤ་གཅོད་ཐུབ་པའི་དབང་དུ་བཏང་ན། ད་གཟོད་རང་ཉིད་ཀྱི་ཐབས་ཤེས་ལ་ཕན་
འབྲས་ངེས་ཅན་ཞིག་བྱུང་བར་ཁོག་ནས་དགའ་སྤྲོ་ཚད་མེད་སྐྱེ་ཆོག་པ་ཡིན།
ངས་གཏམ་རྒྱུད་ཀློག་འདོན་བྱས་ཏེ་ཀུན་ལ་ཆ་རྒྱུས་ཡོད་པའི་བྱུང་རིམ་ཞིག་རྫོགས།
གཏམ་རྒྱུད་ཀྱི་མི་སྣ་གཙོ་བོ་ཨད་ཐྲི་རོས་ཏིས་ཐབས་བརྒྱ་ཇུས་སྟོང་གིས་ཞི་འཇམ་གྱི་སྒོ་
ནས་ཡིབ་དམག་གི་སྡོད་སར་འགྲོ་བར་བརྩམས་ཀྱང་ཐོག་མཐའ་བར་གསུམ་དུ་བསམ་
དོན་མ་གྲུབ་པས། མཐའ་མར་དྲག་ཆས་ལ་བརྟེན་ནས་བཙན་འཛུལ་བྱས། དཔེ་ཆའི་ངོས་
སུ་དེའི་སྐོར་གྱི་བྱུང་རིམ་ལ་འདི་ལྟར་སྤྲོས་བརྗོད་བྱས་ཡོད་དེ།
ཨད་ཐྲི་རོས་ཏི་ནི་ཆུང་དུས་ནས་དཔའ་ངར་ཆེ་ཞིང་བློ་རྩ་བརྟན་པའི་མི་ཞིག་ཡིན།སྐབས་
འདིར་ད་སོ་མ་ཁོག་པར་སོང་མ་ཐག་པའི་ཨ་རག་གི་ངར་ལ་བརྟེན་ནས་ཁོའི་སྙིང་སྟོབས་ཇེ་
ཆེར་སོང་འདུག ཡིབ་དམག་དེ་རྒྱུད་གྱོང་ཞེ་གནག་ཅིག་ཡིན་པས། ཁོས་དེ་ལ་ཡང་བསྐྱར་གྲོས་
ལབ་མང་པོ་མ་བྱས། ཆར་ཐིགས་ཀྱིས་ཕྲག་སྟེང་བརླན་པ་ཚོར་བའི་དུས་སུ། ཁོས་རླུང་འཚུབ་
དྲག་པོ་ལྡང་འོངས་པར་སེམས་ཁྲལ་མཛད་དེ། ལམ་སང་ཐོ་བ་ལག་ཏུ་ཐོགས་ཏེ་སྒོ་གླེགས་ལ་
ལན་འགར་བསྣུན་པར་ཤིང་ལེབ་སྐད་ཅིག་ཉིད་དུ་གས་ཏེ་སྲུབས་ཀ་ཕྱེ་ཡོང་། དེའི་མུར་ཁོས་
ལྕགས་ཤུབས་གྱོན་པའི་ལག་པ་ནང་དུ་བསྲིངས་ཏེ། ཤུགས་ཀྱིས་ཕྱིར་འཐེན་པའི་ཚེ་སྒོ་ཡང་དེ་
29

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མ་ཉིད་དུ་བརྟོལ་ཏེ་སིལ་བུར་གཏོར་ལ། རྣ་བར་གཟན་ཞིང་སྙིང་འདར་བར་བྱེད་པའི་སྒོ་གླེགས་
ཆག་པའི་སྒྲ་ནི་ཡུན་རིང་པོར་ནགས་ཚལ་གྱི་ཁྲོད་དུ་བྲག་ཅ་འཁོར་ནས་འདུག
གཏམ་རྒྱུད་བཀླགས་ཏེ་མཚམས་འདིར་ཐོན་མ་ཐག ང་རང་གློ་བུར་དུ་འཇིགས་ཡེ་
རེར་སོང་སྟེ་རེ་ཞིག་ལ་མུ་སྐྱོང་མ་ཐུབ། ངའི་སྣང་བ་ཞིག་ལ་གཞིས་སྒར་གྱི་ཐག་རིང་སའི་
གྲུ་ག་ཞིག་ནས་གསལ་ལ་མི་གསལ་བའི་སྒྲ་ཞིག་རྣ་བར་མཆེད་ཡོང་། (དེ་ནི་འཚབ་སྣང་
གི་དབང་གིས་ངའི་དབང་ཤེས་ལ་འཁྲུལ་སྣང་བྱུང་བར་སྡོམ་ཚིག་བཀོད་ཆོག)དེ་ནི་སྐུ་
ཞབས་རོད་སི་རོ་ཐྲིས་ཧ་ཅང་ཞིབ་ཚགས་ཀྱིས་གཟབ་འབྲི་བྱས་པའི་སྒོ་གླེགས་ཆག་པའི་
སྒྲ་དང་ཤིན་ཏུ་མཚུངས་པར་མ་ཟད། ད་དུང་དེ་ལས་ཀྱང་ལྷག་པར་ཡི་མུག་ཅིང་ཞེ་སྨྲེང་
བ་ཞིག་རེད། དེ་ལྟར་ན་སྟེས་དབང་དེས་ངའི་རྣམ་ཤེས་ཡོངས་སུ་བཀུག་པ་གདོན་མི་ཟ་སྟེ།
སྒེའུ་ཁུང་གི་ཁྲོག་སྒྲ་དང་རླུང་འཚུབ་ཀྱི་འུར་སྒྲ་དག་དང་བསྡུར་ན་དེ་ནི་དངོས་གནས་ཅི་
ཡང་མིན་ཏེ། གང་ལྟར་མི་ལ་སྤྲོ་སྣང་སློང་མི་ནུས་ཤིང་སྐྱོ་སྣང་ཡང་སྦྱིན་པར་མི་བྱེད། ངས་
མུ་མཐུད་དུ་གཏམ་རྒྱུད་ཀློག་འདོན་གྱི་མགོ་བརྩམས།
ཡིན་ན་ཡང་། དཔའ་རྒོད་ཨད་ཐྲི་རོས་ཏིས་སྒོ་བཅགས་ཏེ་ནང་དུ་འཛུལ་རྗེས། ཡིབ་དམག་
ཞེ་གནག་དེའི་གྲིབ་མ་ཙམ་ཡང་མ་རྙེད་པར། མ་བསམ་ས་ནས་དུག་འབྲུག་ཆེན་པོ་ཞིག་མིག་
ལམ་དུ་མངོན་ཡོང་བས། ཁོ་ལ་ཁོང་ཁྲོ་དང་འཇིགས་སྐྲག་ཅིག་ཅར་སྐྱེས་བྱུང་། དུག་འབྲུག་ཆེན་
པོ་དེ་གསེར་གྱི་ཕོ་བྲང་ཞིག་གི་མདུན་དུ་ཙོག་སྟེ་དེ་གར་སྲུང་སྐྱོབ་བྱེད་བཞིན་འདུག་པ་དང་། ཕོ་
བྲང་གི་ནང་ངོས་ཡོངས་རྫོགས་དངུལ་གྱིས་གཡོགས་ཤིང་། གྱང་ངོས་སུ་འོད་མདངས་ལམ་ལམ་
འཁྱུག་པའི་ཟངས་ཕུབ་ཅིག་བཀལ་ཡོད་ལ། དེའི་སྟེང་དུ་ཡི་གེ་ཐིག་ཕྲེང་གཉིས་བརྐོས་ཡོད་དེ།
ཕོ་བྲང་ཞབས་ཀྱིས་མནན་ན་རྒྱལ་པོར་འགྱུར།།
།འབྲུག་ཆེན་ལག་པས་བསྒྲལ་ན་ཕུབ་ནོར་འཐོབ།
ཨད་ཐྲི་རོས་ཏིས་ཐོ་བ་ཡར་བཏེགས་ནས་དུག་འབྲུག་གི་མགོ་བོར་གཟས་ཏེ་བརྡེགས་
30

བྱི་ལ་ནག་པོ།
པ་ན། འབྲུག་མགོ་ས་ལ་ལྷུང་སྟེ་ཁོའི་མདུན་དུ་འགྲིལ་ཡོང་བ་དང་། དུག་རླངས་ཐོལ་ཐོལ་དུ་
འཕྱུར་བཞིན་འཆི་ཁའི་སྡུག་སྐད་དྲག་པོ་ཞིག་བསྒྲགས་འོངས། རྣ་བར་གཟན་པའི་སྡུག་སྐད་དེ་
འདྲ་ནི་ཨད་ཐྲི་རོས་ཏིས་སྐྱེས་པ་ནས་ཐོས་མ་མྱོང་བས་སྙིང་མགོར་ཙག་ཤད་ཅིག་རྒྱུགས་ཡོང་
ལ།རང་དབང་མེད་པར་རང་གི་ལག་ཟུང་གིས་རྣ་བ་གཉིས་འགེབས་དགོས་བྱུང༌།
མཚམས་འདིར་ཐོན་མ་ཐག ངས་སླར་ཡང་གློ་བུར་དུ་འདོན་མཚམས་འཇོག་དགོས་
བྱུང་། ཐེངས་འདིར་ང་ལ་སྔར་དང་མི་མཚུངས་པའི་འཇིགས་སྐྲག་ཚད་མེད་ཅིག་སྐྱེས་
འོངས། རྒྱུ་མཚན་ནི་ད་ཐེངས་ངས་སྐད་སྒྲ་ངོ་མ་ཞིག་གསལ་བོར་ཐོས་བྱུང་བའི་སྟབས་
རེད། སྐད་སྒྲ་དེ་གནས་གང་དུ་གྲག་གིན་ཡོད་པ་མི་ཤེས་ཀྱང་ཐག་རིང་ནས་མཆེད་ཡོང་བ་
ཤ་སྟག་རེད། འོན་ཀྱང་། སྐད་སྒྲའི་ངག་སྦོམ་ཞིང་གདངས་དམའ་བ་དང་། རྣ་བར་ཧ་ཅང་
གཟན་ཞིང་གྲག་ཡུན་རིང་བ་སོགས་ལ་བལྟས་ན་གཏམ་རྒྱུད་ནང་དུ་བྲིས་ཡོད་པའི་དུག་
འབྲུག་གི་ཁྱད་མཚར་ཅན་གྱི་འཛེར་སྐད་དང་གཉིས་སུ་མི་སྣང་།
ཡ་མཚན་ཅན་གྱི་སྐད་སྒྲ་དང་བསམ་ཡུལ་ལས་འདས་པའི་སྟེས་དབང་དེ་དག་གིས་
ངའི་ཡིད་ལ་རང་བཞིན་གྱིས་འགལ་ཟླའི་ཚོར་འདུ་མང་པོ་ཞིག་སྤུངས་པར་མ་ཟད། ང་ལ་
དབུགས་ཀྱང་འབྱིན་དཀའ་བའི་སྣང་བ་ཁྱད་པར་བ་ཞིག་བསྐྱེད། དེ་ལས་ཆེས་བསྲན་པར་
དཀའ་བ་ནི་ཚད་མེད་ཀྱི་འཇིགས་སྐྲག་དང་མཚར་སྣང་སྟེ། དེས་ང་ལ་རྒྱུན་ཆད་མེད་པར་
མནར་གཅོད་གཏོང་རྐྱང་རྐྱང་བྱེད། ཡིན་ན་ཡང་། ངས་སྔར་བཞིན་ལྷོད་འཇགས་ཀྱི་རྒྱུན་
བསྐྱངས་ཏེ་སེམས་ནད་ཅན་གྱི་གྲོགས་པོ་ལ་འདྲོགས་སློང་བའི་སྐད་ཆ་གང་ཡང་མ་བཤད།
ངས་ཨེ་ཤེས་སྐད་སྒྲ་དེ་དག་ལ་དོ་སྣང་བྱེད་ཀྱིན་ཡོད་མེད་ཁ་ཚོན་གཅོད་མི་ཐུབ་མོད། འོན་
ཀྱང་། ཉེ་བའི་ཆུ་ཚོད་སྐར་མ་འགའི་ནང་དུ་ཁོའི་རྣམ་འགྱུར་ལ་ཧ་ཅང་ཡ་མཚན་ཅན་
གྱི་འགྱུར་ལྡོག་བྱུང་འདུག་པ་ཐག་གིས་ཆོད། སྔར་ཡིན་ན། ཁོ་ངའི་ཁ་གཏད་དུ་ཡོད་ཀྱང་
ད་ནི་ཁོས་ངའི་མདུན་ཅོག་དལ་གྱིས་ཕར་བསྣུར་ཏེ་ཁ་ཡང་ཁང་སྒོའི་ཕྱོགས་སུ་འཁོར་ཏེ་
31

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཙོག་བྱུང་།དེ་ལྟར་བྱས་པས་ངས་ཁོའི་ངོ་གདོང་གི་ཆ་ཤས་ཙམ་ལས་མཐོང་མི་ཐུབ་པ་དང་།
ཁ་ཤ་མཚམས་མེད་པར་འགུལ་བར་བལྟས་ན་ཁ་རོག་གེར་ཁེར་བཤད་ཡང་ཡང་རྒྱག་གིན་
པ་དང་མཚུངས། ཁོའི་མགོ་བོ་བྲང་ཁར་ལྷུང་འདུག་ན་ཡང་། ངས་ཁོ་རང་གཉིད་དུ་ཡུར་
མེད་པ་གསལ་བོར་ཤེས་ཐུབ་སྟེ། ཟུར་གཞོགས་ནས་བལྟས་ཚེ་ཁོའི་མིག་ཟུང་ཆེས་ཆེར་
བགྲད་དེ་འབྱེད་འཛུམ་ཅི་ཡང་མི་བྱེད། གཞན་དུ་ན། ཁོའི་ལུས་ཀྱི་འགུལ་སྐྱོད་ཀྱི་སྟེང་
ནས་ཀྱང་ཁོ་རང་གཞི་ནས་སད་འདུག་པ་བདེན་དཔང་བྱེད་ཆོག་ཆོག་ཡིན་ཏེ། རྒྱུ་མཚན་
ནི་ཁོས་ལུས་པོ་མཐའ་གཅིག་ཏུ་ཆོས་ཉིད་ཀྱི་འགྲོས་དང་བསྟུན་ཏེ་མཚམས་མེད་པར་
གཡས་འགུལ་གཡོན་འགུལ་བྱེད་པའི་ཕྱིར་རོ། །ངས་དེ་དག་ཡོད་ཚད་ལ་བལྟས་རྗེས་སླར་
ཡང་རོད་སི་ར་ཐྲིའི་གཏམ་རྒྱུད་ཀྱི་མཇུག་མུ་མཐུད་དུ་བཀླགས།
དུག་འབྲུག་གི་འདྲེ་ལག་ལས་ཐར་རྗེས། དཔའ་རྒོད་ཀྱི་ཡིད་ལ་དེ་མ་ཉིད་དུ་ཟངས་ཕུབ་
དེ་དྲན་འོངས་པ་དང་། དེའི་མུར་ཟངས་ཕུབ་ངོས་ཀྱི་སྔགས་ཡིག་དེ་གཏོར་དགོས་སྙམ་སྟེ།
མདུན་གྱི་འབྲུག་རོ་ཕར་བསྣུར་ཙམ་བྱས་པ་དང་དཔའ་ངར་ཆེན་པོས་བཙན་རྫོང་གི་དངུལ་
དཀར་གྱི་རྒྱུ་ལམ་དེད་དེ། ཟངས་ཕུབ་བཀལ་བའི་གྱང་ལྡེབས་བསྙེགས་ཏེ་སོང་། འོན་ཀྱང་།
གོམ་པ་འགའ་ལས་མ་སོང་བར་ཟངས་ཕུབ་ཁོའི་ལུས་རྩར་ལྷུང་བ་དང་དུས་མཚུངས་སུ་རྣ་བ་
འོན་པར་བྱེད་པའི་ཆོམ་སྒྲ་ཞིག་གྲག་ཡོང་།
སྐད་ཆ་དེ་ངག་སྒོ་ལས་བུད་མ་ཐག་པའི་སྐབས་ཏག་ཏག་ལ། (ཟངས་ཕུབ་དེ་དངུལ་
དཀར་གྱི་ཐང་གཅལ་དུ་དངོས་སུ་ལྷུང་བ་དང་འདྲ)ངའི་རྣ་ལམ་དུ་ལྕགས་རིགས་དངོས་པོ་
ཞིག་ལྗིད་ཏིག་ཏིག་ཏུ་ས་ལ་ལྷང་བའི་སྒྲ་གསལ་ཞིང་འཇིགས་པ་ཞིག་ལྷུང་འོངས། ང་རང་
སྐྲག་ཐག་ཆོད་དེ་ཧར་གྱིས་ཡར་ལངས་མོད། འོན་ཀྱང་། ཨེ་ཤེ་ནི་སྔར་བཞིན་རྐུབ་སྟེགས་
སྟེང་ལྷོད་ཀྱི་ལེར་ཙོག་སྟེ་ལུས་པོ་ཕར་འགུལ་ཚུར་འགུལ་ཙམ་བྱས་ནས་བསྡད་འདུག ང་
རང་ཕར་མཆོང་ཙམ་བྱས་ཏེ་ཁོའི་རྐུབ་སྟེགས་ཀྱི་གམ་དུ་བཅར་བ་ལ། ཁོས་ད་དུང་མིག་
32

བྱི་ལ་ནག་པོ།
གིས་མདུན་ཕྱོགས་སུ་ཧྲིག་ཧྲིག་ཏུ་ལྟ་ཞིང་གདོང་ལ་ཅི་མི་སྙམ་པའི་མདངས་ཤིག་གིས་
ཁེངས་ནས་གདའ། ངས་ལག་པ་ཕར་བསྲིངས་ཏེ་ཁོའི་ཕྲག་པར་རྡེབ་ཙམ་བྱས་པ་ན། ཁོ་
ལ་དངངས་འདར་ཆེན་པོ་ཞིག་བརྒྱབ་འོངས་པ་དང་། ཁ་ཤ་ཡང་ལྷབ་ལྷུབ་ཏུ་འདར་ཏེ་
གླེན་དགོད་ཅིག་བྱས་བྱུང་། ངའི་བསམ་པར་ཁོས་སྐད་དམའ་མོའི་སྒོ་ནས་ཁེར་བཤད་ལྟ་
བུ་རྒྱག་གིན་ཡོད་ན་ཡང་ང་རང་ཁོའི་འགྲམ་དུ་གནས་པ་གཞི་ནས་ཚོར་གྱིན་མེད་པ་འདྲ་
སྙམ་ནས་ལུས་པོ་སྒུར་སྒུར་གྱིས་ཁོ་ལ་བཏུད་ཙམ་བྱས་ཏེ་རྣ་བ་བླགས་ཏེ་ཉན་པ་ན། མཐའ་
མར་ཁོའི་སྐྱི་གཡའ་བའི་སྐད་ཆའི་སྙིང་པོ་དག་གསལ་བོར་ཐོས་ཐུབ་པ་བྱུང་།
“ཁྱོད་ཀྱིས་མ་ཐོས་སམ། ངས་གསལ་བོར་ཐོས་ཡོད། ངས་སྔར་ནས་ཡོད་ཚད་གསལ་
བོར་ཐོས་ཡོད། ཐོས་ནས་འགོར་སོང་། ཡུན་རིང་པོ་འགོར་སོང་། ཐོས་ནས་ཀྱང་སྐར་ཆ་
འགའ་འགོར་སོང་། ཆུ་ཚོད་འགའ་འགོར་འདུག ཐ་ན་ཉིན་འགའ་ཡང་འགོར་འདུག
ཡིན་ན་ཡང་། ངས་བཤད་མི་ཉན། སྙིང་རྗེ་གནོངས་དང་། ང་ལ་སྙིང་རྗེ་གནང་རོགས། ང་
ནི་སྙིང་རྗེ་འོས་པའི་མི་ལས་ངན་ཞིག་རེད། ངས་བཤད་མི་ཉན། ངས་བཤད་ན་ག་ལ་འགྲིག
ང་ཚོས་མོ་གསོན་པོར་དུར་སྦས་བྱས་པ་རེད། ངས་ང་རང་དབང་ཚོར་རྣོན་པོ་ཅན་ཞིག་
ཡིན་ཞེས་བཤད་མ་མྱོང་ངམ། ད་ལྟ་ངས་ཁྱོད་ལ་བཤད་ཆོག་སྟེ། མོ་དང་ཐོག་སྟོང་ལྷང་ལྷང་
གི་རོ་སྒམ་དུ་ཞུགས་དུས་ཀྱི་སྐད་སྒྲ་གཉོམ་པོ་དེ་ངས་ཐོས་ཡོད། འདི་ནི་ཉིན་འགའི་སྔོན་
གྱི་དོན་ཞིག་རེད། འོན་ཀྱང་། ངས་བཤད་མི་ཐུབ། བཤད་ག་ལ་ཐུབ། ད་ལྟ། མཚན་མོ་འདི་
ལ། ཧ་ཧ་ཧ། ཨད་ཐྲི་རོས་ཏིས་ཡིབ་དམག་གི་སྒོ་བཅོམ་པའི་ཆོམ་སྒྲ་དང་། དུག་འབྲུག་གི་
འཆི་ཁའི་སྡུག་སྐད། ཟངས་ཕུབ་ས་ལ་ལྷུང་བའི་ཁྲོག་སྒྲ། ཨེ། དེ་དག་ཐམས་ཅད་ཀྱང་མོའི་
རོ་སྒམ་གྱི་ཁ་ལེབ་གས་པའི་ཚག་སྒྲ་དང་བཙོན་ཁང་གི་ལྕགས་སྒྲོག་གཙུབ་པའི་སིལ་སྒྲ།
མོས་ས་དོང་གི་བར་ཁྱམས་སུ་སྲོག་བསྡོས་ཀྱིས་འཕག་འཚག་བྱེད་པའི་སྒྲ་དག་དང་ག་ལ་
དོ། ཨ་ཙི། ང་ད་ལྟ་གང་ལ་གཞའ་རུ་འགྲོའམ། འོ་ན་མོ་མྱུར་བ་མྱུར་དུ་འདིར་ཐོན་རྒྱུ་མིན་
33

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ནམ། འོ་ན་མོ་འཚབ་འཚུབ་ཏུ་ཡོང་ནས་ངའི་ལས་སྟངས་འདི་དག་ཐབས་ཆག་རེད་ཟེར་
ནས་ང་ལ་སྡིགས་དམོད་གཏོང་རྒྱུ་མིན་ནམ། འོ་ན་ངས་མོ་ཐོག་ཁང་དུ་ཡོང་བཞིན་པའི་
རྡོག་སྒྲ་མི་ཐོས་པ་ཡིན་ནམ།འོ་ན་ངས་མོའི་ཡ་ང་བའི་སྙིང་གི་འཕར་ལྡིང་གི་སྒྲ་མི་ཐོས་པ་
ཡིན་ནམ། ཨ། སྨྱོན་པ།” བཤད་ནས་མཚམས་འདིར་སླེབས་ཚེ། ཁོ་གློ་བུར་དུ་ཡར་ལངས་
ཏེ་དབུགས་ཧལ་ཧལ་གྱིས་སྲོག་ལ་མི་འཛེམ་པ་ལྟར་སྐད་མགོ་ཇེ་མཐོར་བཏང་སྟེ “ཨ།
སྨྱོན་པ། ངས་ཁྱོད་ལ་བཤད། མོ་ད་ལྟ་སྒོའི་ཕྱི་ན་འགྲེང་འདུག” ཟེར།
སྐད་ཆ་དེ་ལ་དངོས་གནས་གཟུངས་སྔགས་ཀྱི་མཐུ་ནུས་ལྡན་པ་ལྟར། ཁོས་བསྟན་
པའི་གནའ་བོའི་ལྗིད་རྫོབ་ཆེ་བའི་སྒོ་ཆེན་དེ་ཁད་ཀྱིས་ཆེས་ཆེར་བརྒྱངས་འོངས་ལ། དེ་
ནི་དོན་ལ་རླུང་འཚུབ་ཀྱིས་བསྐྱེད་པ་དང་འདྲ། སྐབས་དེར་སྐྱེས་གཟུགས་མཐོ་བའི་སྲས
མོ་མཱ་ཏི་ལིན་གྱིས་དངོས་སུ་ལུས་ལ་བེམ་གོས་དཀར་པོ་གྱོན་ཏེ་སྒོ་རྩར་འགྲེང་འདུག་པ་
ནི་སུ་ཞིག་གི་བློ་ལ་འཆར། མོའི་བེམ་གོས་ཀྱི་སྟེང་དུ་ཁྲག་རྗེས་བབས་འདུག་ཅིང་། སྐེམ་
ཞིང་རིད་པའི་ལུས་ཀྱི་ཆ་ཡོངས་ལ་བལྟས་ན་མོ་འཕག་འཚག་མང་པོ་བརྒྱབ་པའི་རྗེས་
ཤུལ་མཐོང་ཐུབ། མོ་སྒོ་ཐེམ་སྟེང་དུ་ཡུད་ཙམ་ལ་འགྲེང་ཞིང་ལུས་པོ་འདར་ལྕུག་ལྕུག་བྱེད་
པ་དང་། དེ་ནས་གོམ་པ་ལྗིད་ཏིག་ཏིག་ཅིག་སྤོས་ཏེ་ནང་དུ་སླེབས་ལ། ཅུང་མ་འགོར་བར་
ངག་ནས་སྡུག་སྐད་རྣ་བར་གཟན་པ་ཞིག་བཏོན་ཏེ་ལུས་པོ་ཕུ་བོའི་སྟེང་དུ་ཞོམ་སེ་འགྱེལ།
མཐའ་མཇུག་གི་ཧ་ཅང་ཛ་དྲག་ཆེ་བའི་འཆི་ཁའི་འཕག་འཚག་དེས་ཨེ་ཤེ་ཡང་ས་ལ་དྲུད་
དེ་ལྔ་པའི་ལམ་དུ་བརྫངས་པ་སྟེ། དངོས་གནས་ཁོས་འོལ་ཚོད་བྱས་པ་ཇི་བཞིན་ཁོ་རང་
འཇིག་རྟེན་མི་ཡུལ་དང་གཏན་དུ་གྱེས་པར་བྱས།
ང་རང་སྙིང་མིད་པའི་ཁར་བཙངས་ཡོང་སྟེ་རྟབ་རྟབ་པོར་ཁང་པའི་སྒོར་བུད་པ་དང་
གཞིས་སྒར་དང་ཁ་གྱེས་ཏེ་བྲོས་ནས་ཡོང་། སྐྲག་མ་དངངས་ལ་རྡེའུ་ལམ་བརྒྱུད་སྐབས།
རླུང་དམར་ད་དུང་འུར་འུར་དུ་ལྡང་གིན་འདུག གློ་བུར་དུ། འོད་ཟེར་འཚེར་བོ་ཞིག
34

བྱི་ལ་ནག་པོ།
འཕྲོས་འོངས་ཏེ་ལམ་ངོས་ཡོངས་སུ་གསལ་ཀྱི་ལེར་བཏང་། ངས་རང་དབང་མེད་པར་ཁ་
ཕྱིར་འཁོར་ནས་ཡ་མཚན་ཅན་གྱི་འོད་ཟེར་འདིའི་མཆེད་ཁུངས་གང་ཡིན་པ་གསལ་བོར་
བལྟ་དགོས་བྱུང་། རྒྱུ་མཚན་ནི་ངའི་རྒྱབ་ཕྱོགས་ནི་ཧ་ཅང་མཐོ་ཞིང་བརྗིད་པའི་གཞིས་
སྒར་གྱི་ཐོག་ཁང་དང་དེའི་གྲིབ་སོ་ཡིན་པས་སོ། ། མ་གཞིར། འོད་ཟེར་དེ་ནི་ནུབ་རིའི་
ཕྱོགས་སུ་གཞོལ་བའི་དམར་མདངས་རྒྱས་པའི་ཉ་གང་ཟླ་བ་ལས་འགྱེད་ཡོང་བ་སྟེ། ཟླ་
བའི་འོད་ཟེར་དེ་ངས་གོང་ནས་གླེང་མྱོང་བ་བཞིན་ཁང་ཀླད་ནས་གྱང་རྩའི་བར་ཀྱག་ཀྱོག་
ཏུ་འཐེན་པའི་སེར་ག་དེའི་སྟེང་དུ་གསལ་ལྷང་ལྷང་དུ་འཚེར་འདུག ངས་དེ་ལ་ཧུར་རེར་
ལྟ་བཞིན་སྡོད་པའི་སྐབས་དེར་རླུང་འཚུབ་ཅིག་འུར་འུར་དུ་ལྡང་འོངས་ཤིང་། དེར་བསྟུན་
ནས་སེར་ག་དེ་ཡང་གློ་བུར་དུ་ཇེ་ཆེར་གྱུར་པ་དང་། ཟླ་བའི་འོད་ཟེར་ཡོད་ཚད་ཀྱང་ངའི
མིག་མདུན་དུ་ལྷགས་བྱུང་ལ། དེའི་མུར་ཤིན་ཏུ་མཐུག་ཅིང་སྲ་བའི་རྩིག་གྱང་དེ་ཚག་སྒྲ་
ཆེན་པོའི་ཁྲོད་ནས་ཚལ་བ་ཚལ་བར་གས་འོངས། ང་རང་སྐྲག་ཐག་ཆོད་དེ་ངང་ཚུལ་དེ་ལ་
ཧྲིག་གེར་བལྟས་པ་ན་རང་དབང་མེད་པར་མགོ་ནང་དུ་མུན་པ་ལྟ་བུ་ཞིག་འཐིབས་ཡོང་།
ཅུང་མ་འགོར་བར། ས་གཞིའི་སྟེང་དུ་གནམ་ས་འདར་བར་བྱེད་པའི་ལྡིར་སྒྲ་དྲག་པོ་ཞིག་
མཆེད་དེ་ཡུན་རིང་ལ་འཇགས་རྒྱུ་མ་བྱུང་། དེ་ནི་རྦ་རླབས་ཁྲི་སྟོང་མང་པོས་ཁྲོས་པའི་ང་
རོ་ཅིག་ཅར་སྒྲོག་པ་དང་གཉིས་སུ་མི་སྣང་། སྐབས་དེར། ངའི་རྐང་འོག་གི་ནག་ཐིང་ཐིང་
གི་རྫིང་བུ་དེས་ཁུ་སིམ་ཞིང་འུར་སྒྲ་མེད་པའི་སྒོ་ནས “ཨེ་ཤེ་གཞིས་སྒར” གྱི་གྱང་གོག་
དང་རྫ་ཆག་རྣམས་ཡུན་གྱིས་བསྣུབས་སོང་།
35

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མའོ་ཀི་ཁྲོམ་སྲང་གི་དམར་གསོད་གྱོད་གཞི།
མཚོ་འདྲེས་གླུ་གང་ཞིག་བླངས་པའམ་ཨ་ཁི་ལིག་སི་བུད་མེད་ཀྱི་གྲས་སུ་ཞུགས་ཏེ་མིང་
གང་ཞིག་བེད་སྤྱད་ཀྱང་།དེ་དག་ཚང་མ་ནི་འགྲེལ་དཀའ་བའི་གབ་ཚིག་ཅིག་ལས་མ་འདས་མོད།
འོན་ཀྱང་དེ་དག་གི་གསང་བ་ནི་བརྟོལ་ཆོག་པ་ཞིག་རེད།
—ཐའོ་མ་སི•པུའུ་ལང་ཇོས་ཧྲིའི《པུར་ཐལ་གྱིས་ཁེངས་པའི་དུར་ཁྲོད》ལས།
ཀུན་གྱིས “དབྱེ་ཞིབ” ཅེས་འབོད་པའི་རིག་སྟོབས་ཀྱི་ནུས་པ་འདི་ལ། དོན་དངོས་
སྟེང་ཡིད་རྟོན་ཆེན་པོ་འཕེར་མི་འོས། ང་ཚོས་དབྱེ་ཞིབ་ནུས་པར་དཔྱད་འཇོག་བྱེད་པ་ནི་
དོན་ལ་དེའི་ཕན་འབྲས་གཞིར་འཛིན་པ་ཉིད་ལས་མ་འདས། ཚང་མས་ཤེས་གསལ་ལྟར།
གལ་ཏེ་མི་ཞིག་ལ་དབྱེ་ཞིབ་ནུས་པ་ཁྱད་པར་ཅན་ཞིག་ལྡན་ན། ཁོ་ལ་ནམ་ཡང་བདེ་སྐྱིད་
ཀྱི་འབྱུང་ཁུངས་ཤིག་མངའ་བ་ཡིན། རྩལ་པོ་ཆེ་རྣམས་རང་གི་དཔུང་ཤེད་ངོམ་པར་དགའ་
བ་དང་། ཤ་གནད་རྒྱས་པར་བྱེད་པའི་འགུལ་སྐྱོད་རིགས་ལ་དེ་བས་དགའ། དེ་བཞིན་དུ་
དབྱེ་ཞིབ་ནུས་པ་ལྡན་པའི་མི་རྣམས་དོགས་གནད་གང་རུང་འགྲོལ་བའི་ཀླད་ཤུགས་ཀྱི་
འགུལ་སྐྱོད་ལ་དགའ་བ་སྟེ། རང་གི་འཇོན་ཐང་ངོམ་ཐུབ་པ་བྱུང་ན། དོན་དག་ཙག་ཙིག་
ཅིག་ཡིན་ཡང་དེ་ལ་སྤྲོ་བ་ཆེས་ཆེར་ལྡན་པ་ཡིན། ཁོ་རང་གབ་ཚིག་ལ་འོལ་ཚོད་བྱས་ཏེ་
གནད་དོན་འགྲེལ་བ་དང་གནམ་ཡིག་དག་ལ་བརྟག་དཔྱད་བྱེད་པར་དགའ་ཞིང་། དོགས་
གཞི་གང་ཞིག་རྣམ་པར་འགྲེལ་བའི་སྟེང་ནས་ཁོའི་སྤྱང་གྲུང་གི་ཆུ་ཚད་ངོམ་མི་ཐུབ་པ་
36

བྱི་ལ་ནག་པོ།
གཅིག་ཀྱང་མེད། དེ་ནི་མི་སྤྱིར་བཏང་བའི་བསམ་ཡུལ་ལས་འདས་པ་ཞིག་རེད། ཁོས་དབྱེ་
ཞིབ་རིག་པའི་བྱེད་ཐབས་འདིའི་ཉིང་བཅུད་སྤྱད་པའི་འབྲས་བུ་ཡོངས་རྫོགས་ནི་དངོས་
གནས་རང་གི་ཐད་ཀའི་ཚོར་བ་ལ་བརྟེན་ནས་ཐོབ་པ་ཡིན་པའི་སྣང་བ་སྟེར།
གལ་ཏེ་རྩིས་རིག་ལ་བྱང་བ་ཞིག་ཡིན་ན། དོགས་གནད་འདིའི་རིགས་ཐག་གཅོད་
པའི་འཇོན་ཐང་ནི་ཧ་ཅང་རྩེར་སོན་པ་ཞིག་ཡིན་སྲིད། དེ་ལས་ཀྱང་མཐོ་རིམ་རྩིས་རིག་
སྟེ་དབྱེ་འགྲེལ་གྱི་རིགས་ལ་བྱང་ཆུབ་པ་ནི་ཆེས་ལེགས་ཤོས་སུ་སྣང་། དབྱེ་འགྲེལ་ཞེས་ན་
མིང་འདོགས་སྟངས་ཆེས་ཧ་ཅང་འཚམ་པོ་ཞིག་ཡིན་པ་འདྲ་མོད། དོན་དངོས་སུ་དེ་ལྟ་
ཡང་མ་ཡིན་ཏེ། དེས་རྩིས་རིག་གི་ཟློག་པའི་རྩིས་ཐབས་ཁོ་ན་སྤྱོད་པ་ཡིན་པས་མིང་དེ་
ལྟར་བཏགས་པ་ཙམ་ཡིན། ཡིན་ན་ཡང་། རྩིས་རྒྱག་པ་ནི་མ་གཞི་ནས་དབྱེ་ཞིབ་བྱེད་པ་
དང་མི་འདྲ། དཔེར་ན། གླང་འགྱིག་འདེབས་པ་ཡང་དབྱེ་ཞིབ་ཀྱི་སྟེང་དུ་རྩོལ་བ་བསྐྱེད་
པ་མིན་པར་རྩིས་རྒྱག་ཁོ་ནའི་སྟེང་དུ་བློ་ཇུས་འདོན་པ་ཉིད་ཡིན། དེར་བརྟེན། སྤྱིར་བཏང་
དུ་གླང་འགྱིག་བཏབ་ན་མིའི་ལུས་སེམས་ལ་ཕན་པ་འབྱུང་ཟེར་བའི་བཤད་ཚུལ་དེ་མི་
འགྲིག མིག་སྔར་ངས་འདིའི་སྐོར་ལ་དཔྱད་རྩོམ་འབྲི་བ་མིན་ཏེ། གཏམ་རྒྱུད་ཅུང་ཟད་
ཡ་མཚན་ཅན་མ་བཤད་པའི་སྔོན་དུ། མགོ་རྔ་འཆོལ་བའི་བསམ་འཆར་རེ་བྲིས་ཏེ་རྩོམ་
གྱི་མགོ་བརྗོད་དུ་སྤེལ་བ་ཉིད་ལས་མ་འདས། དེར་མ་ཟད། ངས་གོ་སྐབས་འདི་དང་བསྟུན
ནས་ཚང་མར་གསལ་བསྒྲགས་ཤིག་བྱ་རྒྱུ་ནི། བསམ་གཞིག་ནུས་པ་ཅུང་ཟད་མཐོ་བའི་
རིག་སྟོབས་དེ་སྟབས་བདེ་དང་བབ་ཆགས་ལྡན་པའི་ལྡིང་འགྱིག་སྟེང་དུ་སྤྱོད་པ་ལས།
རྙོག་འཛིང་དང་ལུས་སེམས་ངལ་བའི་གླང་འགྱིག་གི་ངོས་ལ་སྤྱད་ན་ཕན་འབྲས་བླ་ལྷག་
ཏུ་འབྱུང་ཞིང་གོ་ཡང་ཆོད་པ་ཡིན། གླང་འགྱིག་ཟེར་བའི་རྩེད་རིགས་འདི་ལ། དྲ་མིག་
རེར་རང་ངོས་ཀྱི་ཡ་མཚན་ཅན་གྱི་བགྲོད་སྟངས་རེ་ཡོད་པར་མ་ཟད། ཚང་མར་འགྱུར་
ལྡོག་ངེས་མེད་ཀྱི་ནུས་པ་རེ་ཡོད། གླང་འགྱིག་ནི་རྙོག་འཛིང་ཅན་ཞིག་ཡིན་ན་ཡང་།
37

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཀུན་གྱིས་དེ་ནི་གཏིང་ཟབ་པ་ཞིག་ཏུ་འདོད་ནས་གོ་བ་ལོག་པ་ལེན་གྱིན་འདུག གླང་
འགྱིག་འདེབས་ན་ངེས་པར་དུ་བློ་རྩེ་གཅིག་སྒྲིམ་བྱེད་དགོས་ཤིང་། གལ་ཏེ། རིག་པ་ཅུང་
ཟད་གློད་དེ་གོམ་གང་ལ་སྣང་མེད་བཏང་ཚེ་ངེས་པར་དམག་རྣམས་བཅོམ་ཞིང་རྒྱལ་པོར་
ཉེན་ཏེ་གཡུལ་ལས་ཕམ་པར་འགྱུར་བ་ཡིན། གླང་འགྱིག་གི་རྡེའུ་བགྲོད་སྟངས་ནི་སྣ་མང་
རྙོག་འཛིང་ཅན་ཞིག་ཡིན་པས། ནོར་འཁྲུལ་འབྱུང་བའི་ཚད་ཀྱང་དེ་བཞིན་མཐོ་བ་ཡིན།
དེ་ཡང་ཐེངས་བཅུའི་ཁྲོད་ནས་ཐེངས་དགུ་ལ་རྒྱལ་མཁན་དེ་དག་ནི་ནམ་ཡང་རིག་པ་
བསྒྲིམས་པའི་འགྱིག་པ་ཡིན་པ་ལས་ཧ་ཅང་སྤྱང་གྲུང་ལྡན་པའི་འགྱིག་པ་མིན། ལྡིང་འགྱིག་
གི་རོལ་རྩེད་ནི་དེ་ལས་ལྡོག་སྟེ་རྡེའུ་ཡི་བགྲོད་སྟངས་ཐབས་ཆག་རེངས་པོ་ཡིན་ཞིང་འགྱུར་
ལྡོག་ཉུང་ཆེས་པས་ནོར་འཛོལ་འབྱུང་ཚད་ཧ་ཅང་ཉུང་བ་ཡིན། དེ་བས། འགྲན་སྡུར་གྱི་
སྐབས་སུ་བློ་རིག་གནད་དུ་བསྒྲིམས་ཏེ་འདེབས་མི་དགོས་པར་འགྱིག་འདེབས་མཁན་
ཕྱོགས་གཉིས་འཕྲད་སྐབས་གང་ཞིག་སྤྱང་གྲུང་དང་ལྡན་པ་ཡིན་ཚེ་དེ་ཉིད་ཕམ་མི་སྲིད་པ་
ཡིན། གསལ་བོར་བཤད་ན། གལ་ཏེ་ལྡིང་འགྱིག་གི་གཞོང་ངོས་གཅིག་ཏུ་ཚང་མར་འགྱིག་
དཔོན་བཞི་ལས་ལྷག་མེད་པ་ཡིན་ན། སྐབས་འདིར་སྣང་མེད་ཀྱི་ཆ་ཅི་ཡང་མ་བྱུང་བར་
མངོན་ཏེ། དེ་ལས་མཐོང་ཐུབ་པ་ནི། གལ་སྲིད་ཕྱོགས་གཉིས་ཀྱི་འགྱིག་རྡེའུ་ཡི་གནས་ཚུལ་
འདྲ་མཉམ་ཡིན་ན། གང་ཞིག་འགྱིག་རྩལ་ལ་བྱང་བ་དང་ཀླད་པ་འགུལ་བར་མཁས་པ་དེས་
ད་གཟོད་རྒྱལ་ཁ་ལེན་ཐུབ་པ་ཡིན། དབྱེ་ཞིབ་ནུས་པ་འཛོམས་པའི་མིས་ཅི་བྱ་གཏོལ་བྲལ་
གྱི་དོན་དང་ཕྲད་ཚེ། ནམ་ཡང་སེམས་རྣལ་མོ་དང་ཐབས་གང་མཁས་ཀྱི་སྒོ་ནས་ཕ་རོལ་
པོའི་བསམ་བློར་ཞིབ་འཇུག་དང་ཚོད་དཔག་གཏོང་བ་ཡིན། དེ་ལྟར་བྱས་ན། ཐབས་ཤེས་
ཉག་གཅིག་པུ་དེ་གང་ཡིན་པ་ནམ་ཡང་བལྟས་པ་ཙམ་གྱིས་རྟོགས་པར་འགྱུར་ལ། ཐབས་
ཤེས་དེ་སྐབས་འགར་དངོས་གནས་སྟབས་བདེ་ཞིང་དགོད་བྲོ་བ་ཞིག་ཏུ་སྣང་མོད། འོན་
ཀྱང་། ཕ་རོལ་པོ་ནོར་འཁྲུལ་གྱི་ལམ་དུ་འདེད་པ་དང་འཚབ་འཚུབ་ཀྱི་ཁྲོད་དུ་རྩིས་ནོར་
38

བྱི་ལ་ནག་པོ།
ཐེབས་སུ་འཇུག་ན་ཐབས་ཤེས་འདིར་བརྟེན་དགོས་པ་ཡིན་ནོ། །
ཧོས་སི་ཐི་ཞེས་པའི་ཤོག་ཕེའི་རོལ་རྩེད་ཀྱིས་གནའ་ནས་རྩིས་རྒྱག་གི་ནུས་པ་སྐྱེད་
སྲིང་བྱེད་ཐུབ་པས་སྐད་གྲགས་ཤིན་ཏུ་ཆེ། ཀུན་གྱིས་ཤེས་གསལ་ལྟར། རིག་སྟོབས་གཞན་
ལས་འཕགས་པའི་མི་ཞིག་ཡིན་ཕྱིན། རྩེད་རིགས་འདིའི་རིགས་ལ་རྣམ་པར་གཡེང་སྟེ་སྤྲོ་
སྣང་ཚད་མེད་འཕེལ་བར་བྱེད་ན་ཡང་། གླང་འགྱིག་ལ་སྙིང་པོ་དབེན་པར་འདོད་ནས་དེ་
ལ་འཇུག་པར་མི་དགའ་བ་རེད། དེ་བས། ཧོས་སི་ཐིའི་དབྱེ་ཞིབ་ནུས་པ་དེ་ཙམ་ཞིག་རོལ་
རྩེད་འདིའི་རིགས་ལ་འཇུག་ཡུལ་ཆེར་མེད་པ་ནི་སྨོས་མ་དགོས་ཤིང་། སྲིད་འདིར་གླང་
འགྱིག་རྩེས་ནས་ཕུལ་དུ་བྱུང་བའི་མི་དག་ཀྱང་དེའི་ཕྱོགས་སུ་དམིགས་བསལ་གྱི་འཇོན་
ཐང་ལྡན་པ་ཁོ་ནར་ཟད། ཡིན་ན་ཡང་། ཧོས་སི་ཐི་ལ་བྱང་ཆུབ་པར་སོང་ན་རྒྱལ་ཕམ་རྟིང་
རྩོད་ཀྱི་ཚོགས་ར་ཆེན་པོ་ཀུན་གྱི་ཁྲོད་ནས་རྒྱལ་ཁ་ལེན་སྲིད་པ་ཡིན། ངས་འདི་རུ་བྱང་
ཆུབ་པ་ཟེར་བ་ནི་རྩེད་རིགས་འདི་ལ་བྱང་ཆ་ཆེན་པོ་ཡོད་པ་དེར་བསྟན་པ་ཡིན་ལ། དེའི་
ནང་དུ་ལུགས་དང་མཐུན་པའི་སྒོ་ནས་དགེ་མཚན་རག་པའི་ཐབས་རྩལ་ཡོད་ཚད་ཁོང་
དུ་ཆུད་པ་དེ་ཡང་འདུས་པ་ཡིན། ཐབས་རྩལ་འདི་ལ་རིགས་དང་རྣམ་པ་སྣ་ཚོགས་ཇི་
སྙེད་ཡོད་ལ། དེ་དག་ཐམས་ཅད་ནམ་ཡང་མིའི་སེམས་ཁོང་གི་གཏིང་རིམ་ན་སྦས་ཡོད་
པས་མི་དཀྱུས་མ་དག་གིས་རྩ་བ་ནས་རྒྱུས་ལོན་བྱེད་མི་ཐུབ། སེམས་རྣལ་དུ་ཕབ་སྟེ་ལྟ་
ཞིབ་བྱས་ན་དྲན་ཤེས་ངེས་པར་དུ་སྨིན་སྲིད་པས། བློ་སེམས་རྩེ་གཅིག་གིས་གླང་འགྱིག་
འདེབས་པའི་མིས་ཧོས་སི་ཐི་རྩེ་ན་ཡང་ཅི་ནས་ཀྱང་རྒྱལ་སྲིད་པར་མ་ཟད། ཧོ་དབྱི་ཨར་
གྱི་ཤོག་ཕེ་རྩེད་ཐོའི་ཁྲོད་ཀྱི་སྒྲིག་སྲོལ(ཤོག་ཕེ་རྐྱང་བའི་རོལ་རྩེད་ཀྱི་ཐབས་རྩལ་གཞིར་
བཟུང་ནས་བཟོས)ཡང་ཧ་ཅང་གོ་སླ་མོའི་ངང་རྟོགས་ཐུབ་པ་ཡིན། མི་རྣམས་ཀྱི་བསམ་
པར། ཐབས་ལམ་འདི་ལ་མཁས་པ་ཞིག་ཡོང་དགོས་ན། ངེས་པར་དུ་ཆ་རྐྱེན་གཉིས་ལྡན་
དགོས་པར་འདོད་དེ། གཅིག་ནི་བལྟས་པ་ཙམ་གྱིས་མི་བརྗེད་པའི་དྲན་ཤེས་ཡོད་པ་དང་།
39

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཉིས་ནི “རྩ་དོན” གཞིར་བཟུང་ནས་ལག་ལེན་དུ་འདེབས་པ་དེ་ཡིན། འོན་ཀྱང་། རྩ་
དོན་གྱི་ཁྱབ་ཁོངས་ལས་བརྒལ་བའི་གནས་ཚུལ་འོག་ཏུ། དབྱེ་ཞིབ་གཏོང་བར་མཁས་
པའི་མིས་ད་གཟོད་རང་གི་ཐབས་རྩལ་ངོམ་ཐུབ་པ་ཡིན་ཏེ། རྒྱུ་མཚན་ནི་ཁོས་ལྐོག་ཏུ་ལྟ་
ཞིབ་དང་རིགས་འདེད་མང་པོ་བྱས་ཡོད་པའི་ཕྱིར་རོ། ། ཡང་གཅིག་བཤད་ན། ཁོའི་རྩེད་
ཡ་རྣམས་ཀྱིས་ཀྱང་འདི་ལྟར་མི་སྒྲུབ་པའི་ངེས་པ་མེད་དེ། གཙོ་བོ་ནི་ཕྱོགས་གཉིས་ནས་
ཕ་རོལ་པོའི་གནས་ཚུལ་ལ་རྒྱུས་ལོན་གྱི་ཚད་མི་འདྲ་བས། རིགས་འདེད་ཀྱི་སྡོམ་ཚིག་
ཡང་དག་ཡིན་མིན་ཐག་གཅོད་པ་ཟེར་བ་ལས་ལྟ་ཞིབ་ནུས་པའི་མཐོ་དམན་ཐག་གཅོད་
པ་ཡིན་ཟེར་ན་དགའ་བ་ཡིན། དེར་བརྟེན། ངེས་པར་དུ་ཤེས་ཡོན་འདིའི་རིགས་ཀྱི་ལྟ་
ཞིབ་བྱེད་ཚུལ་ཁོང་དུ་ཆུད་པར་བྱེད་རྒྱུ་ནི་གཙོ་བོ་ཡིན། ཤོག་ཕེ་རྩེ་བའི་མིས་རང་ཉིད་ཀྱི
ཤོག་ཕེ་ཁོ་ནར་མགོ་འཁོར་ནས་སྡོད་པ་མིན་ལ། ཤོག་ཕེས་རྒྱལ་ཁ་ལོན་པ་ཁོ་ནར་འབད་
པ་ཡང་མ་ཡིན་པར། ད་དུང་བློ་རིག་བསྒྲིམས་ཏེ་ཕྱིའི་སྣང་ཚུལ་ལ་ཡང་རིགས་འདེད་
གཏོང་དགོས་ཏེ། ཁོས་ཞིབ་ཕྲའི་སྒོ་ནས་རྩེད་ཡའི་གདོང་མདོག་ལ་བལྟས་ཏེ་དེ་དག་རེ་རེ་
བཞིན་གཤིབ་བསྡུར་བྱེད་དགོས་པ་དང་། ཡང་མི་རེ་རེའི་ལག་གི་ཤོག་ཕེའི་བགོ་སྟངས་
ལ་འོལ་ཚོད་བྱེད་པ་དང་། རྒྱུན་དུ་མི་རེའི་ལག་ཏུ་ཤོག་ཕེ་རེ་རེ་འཛིན་སྐབས་སུ་མངོན་
པའི་མིག་མདངས་ལ་བརྟེན་ཏེ་ཤོག་ཕེའི་རྒྱལ་པོ་དང་ཤོག་ཕེའི་མཐོ་དམན་ལ་རྩིས་རྒྱག་
དགོས། དེར་མ་ཟད། ཁོས་ཕྱོགས་གཅིག་ནས་ཤོག་ཕེ་རྩེ་བ་དང་ཕྱོགས་གཅིག་ནས་རྣམ་
འགྱུར་ལ་བརྟགས་ཏེ་རང་རྟོན་དང་ཞེད་སྣང་། ཡིད་ཚིམ་དང་སྐྱོ་ཤས་སོགས་ཀྱི་འགྱུར་
བག་མི་འདྲ་བའི་ཁྲོད་ནས་རིགས་འདེད་ཀྱི་གཞི་འཛིན་ས་འཚོལ་སྡུད་བྱེད་དགོས་པ་རེད།
ཕ་རོལ་པོས་རྒྱལ་ཁ་བླངས་ཏེ་ཤོག་ཕེ་སྡུད་པའི་སྐབས་ཀྱི་གདོང་གི་རྣམ་འགྱུར་ལ་བརྟེན་
ནས། མི་དེས་ཡང་བསྐྱར་མེ་ཏོག་གཅིག་མཚུངས་ཅན་གྱི་ཤོག་ཕེ་ཁག་ཅིག་རག་སྟེ་རྒྱལ་
ཁ་ལེན་ཐུབ་མིན་ལ་བརྟག་དཔྱད་གཏོང་དགོས་པ་དང་། ཕ་རོལ་པོའི་ཤོག་ཕེ་བསྟར་བའི་
40

བྱི་ལ་ནག་པོ།
རྣམ་འགྱུར་ལ་བརྟགས་ནས་གཞན་གྱིས་རང་ལ་བསམ་གཟས་ཏེ་འཕྲུལ་སྟོན་པའམ་ཡང་
ན་མགོ་བོ་རྨོངས་སུ་འཇུག་པ་གང་ཡིན་མཐིལ་རྟོགས་པར་བྱེད་དགོས་པ་རེད། ཕ་རོལ་
པོས་ཁ་ནས་རང་དགར་ཚིག་འབྲུ་གཅིག་གླེང་བའམ་ཚིག་གཅིག་ངག་ལས་ཤོར་བ། ཡང་
ན་སྟེས་དབང་གིས་ཤོག་ཕེ་གཅིག་ས་ལ་ལྷུང་བ་དང་། སྟབས་མ་ལེགས་པར་ཤོག་ཕེ་གཅིག་
ཁ་ཡར་བསྒོར་བའི་སྐབས་སུ། མྱུར་དུ་སྣང་ཚུལ་དེ་དག་འགེབས་པར་རྩོམ་དུས་ཀྱི་འཚབ་
བེ་འཚུབ་བེ་དང་ཡང་ན་སྣང་མེད་དུ་གཏོང་བའི་རྣམ་འགྱུར་དག་ལས་ཤོག་ཕེ་ཁག་དུ་
རག་ཡོད་པ་དང་། ཤོག་ཕེ་རག་ཚུལ་གྱི་སྒྲིག་འགོད་ཀྱང་རྩིས་རྒྱག་ཐུབ་པ་རེད། ཕ་རོལ་
པོ་ཐེ་ཚོམ་གྱི་ངང་དུ་གནས་སམ་ཡང་ན་ཅི་བྱ་གཏོལ་མེད་དུ་འདུག་པ། ཡང་ན་སྐྲག་སྣང་
སྐྱེ་བཞིན་ཡོད་དམ། འཚུབ་ཆ་ལང་གིན་ཡོད། སྣང་ཚུལ་འདི་དག་ལས་གང་ཡིན་ཡང་
དོན་དངོས་སུ་ཁོའི་ཐད་ཚོར་གྱི་ལྟ་ཞིབ་འོག་ནས་འཆོར་ཐབས་མེད་པར་ཁོ་ལ་དངོས་ཐོག་
གི་བརྡ་རྟགས་མཁོ་འདོན་བྱེད་ཀྱིན་ཡོད་པ་རེད། ཤོག་ཕེ་སྐོར་བ་ཐེངས་འགར་རྩེས་རྗེས།
ཁོས་ད་གཟོད་མི་རེ་རེའི་ལག་ཏུ་ཤོག་ཕེ་ཅི་ཞིག་ཡོད་པ་ལེགས་པོར་ཁོང་དུ་ཆུད་ཐུབ་པ་
དང་། དེའི་རྗེས་སུ་རང་ལ་གདེང་ཚོད་ཆེན་པོ་ཐོབ་ནས་ཚང་མའི་ལག་གི་ཤོག་ཕེ་ཅོག་ཙེ་
སྟེང་དུ་བཤམ་པ་དང་འདྲ་བར་ཤོག་ཕེ་རེ་རེ་གནད་དུ་ཁེལ་བའི་ངང་ནས་བཀོལ་ཐུབ།
དབྱེ་ཞིབ་ནུས་པ་ལྡན་པ་དང་ཐབས་རྐྱང་བའམ་བློ་ཇུས་ཁོ་ན་འཛོམས་པ་གཉིས་གཞི་
གཅིག་ཏུ་སྦྱར་ནས་གླེང་ན་གཏན་ནས་མི་འགྲིག རྒྱུ་མཚན་ནི་དབྱེ་ཞིབ་ལ་བྱང་བའི་མི་
ནི་ཐབས་ལ་མཁས་ཤིང་བློ་ཇུས་འཛོམས་པ་ཐག་གིས་ཆོད། ཡིན་ན་ཡང་། ཐབས་ལ་མཁས་
ཤིང་བློ་ཇུས་འཛོམས་པའི་མི་ནི་ནམ་ཡང་དབྱེ་ཞིབ་བྱེད་པར་མི་འཇོན་པ་རེད། ཐབས་
མཁས་ཇུས་འཛོམས་ཀྱི་ཁྱད་ཆོས་ནི་རྒྱུན་པར་རིགས་འདེད་ཀྱི་ནུས་པ་དང་ཕྱོགས་བསྡུས་
ཀྱི་ནུས་པའི་སྟེང་ནས་ཕྱིར་མངོན་གྱིན་ཡོད་དེ། རུས་མཚན་རིག་པ་བ་རྣམས་ཀྱིས་རིགས་
འདེད་ནུས་པ་དང་ཕྱོགས་བསྡུས་ནུས་པ་དག་ཁེར་ཚུགས་ཀྱི་དབང་པོའི་རིགས་སུ་བསྡུ་
41

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བར་མ་ཟད། དེ་ནི་གདོད་མའི་ནུས་པ་ཞིག་ཏུ་ངོས་འཛིན་མོད། འོན་ཀྱང་། ངས་བལྟས་
ན་དེ་ནི་ངོ་བོའིསྟེང་གི་ནོར་འཁྲུལ་ཞིག་རེད་བསམ། རིག་སྟོབས་མཐའ་དག་གླེན་པ་དང་
ཀུན་ནས་འདྲ་བའི་མིའི་ལུས་སྟེང་ནས་ཀྱང་ནམ་ཡང་གདོད་མའི་ནུས་པ་འདིའི་རིགས་
མཐོང་ཐུབ་པ་ཡིན། དེར་བརྟེན། གནད་དོན་དེས་སེམས་ཁམས་རིག་པ་བའི་ཡོངས་ཁྱབ་
ཀྱི་དོ་སྣང་བསླངས་ཡོང་བ་རེད། དོན་དངོས་སྟེང་། ཐབས་མཁས་ཇུས་འཛོམས་དང་དབྱེ་
ཞིབ་ནུས་པའི་བར་གྱི་ཁྱད་པར་ནི་འཕྲུལ་སྣང་དང་འཆར་ཡན་གྱི་ཁྱད་པར་ལས་ཀྱང་ཆེ་
བར་སྣང་ན་ཡང་དེ་གཉིས་ཀྱི་རང་བཞིན་ནི་ཧ་ཅང་མངོན་གསལ་དུ་མཚུངས་པར་གདའ་
སྟེ། སྤྱང་གྲུང་ཅན་རྣམས་འཕྲུལ་སྣང་ལ་མཁས་ཤིང་། འཆར་ཡན་གྱིས་རྣམ་པར་ཕྱུག་པའི་
མི་ནི་དབྱེ་ཞིབ་ལ་དགའ་བའི་ངེས་པ་མེད་དོ། །
ཚད་གཞི་རིགས་ཤིག་གི་སྒོ་ནས་བཤད་ན། ཀློག་པ་པོ་རྣམས་ཀྱིས་གཤམ་གྱི་གཏམ་
རྒྱུད་དེ་གོང་གི་དཔྱད་བརྗོད་ཀྱི་མཆན་འགྲེལ་དུ་གཟིགས་ཆོག
ང་རང18×× ལོའི་སྟོན་ཁ་དང་དབྱར་མགོར་ཕ་རི་སིར་བསྡད་པ་ཡིན། བར་སྐབས་
དེར་མིང་ལ་ཞི•ཨོ་ཀུའུ་སི་ཐྲི•ཏི་པེན་ཟེར་བའི་ཧྥ་རན་སི་རྒྱལ་ཁབ་ཀྱི་སྐུ་ངོ་ཞིག་ངོ་ཤེས་
པར་གྱུར། ལོ་ན་གཞོན་པའི་མི་དྲག་འདི་པ་དོན་དམ་དུ་ཧ་ཅང་སྐད་གྲགས་ཅན་གྱི་ཕྱུག་
པོ་ཞིག་གི་ཁྱིམ་དུ་སྐྱེས་པ་ཡིན་མོད། ཡིན་ན་ཡང་། ལས་ཀྱི་དབང་གིས་རྐྱེན་ངན་རབ་
དང་རིམ་པ་བྱུང་སྟེ་དབུལ་ཕོངས་ཀྱི་གནས་སུ་ལྷུང་བས་མཐའ་མར་བློ་སྟོབས་ཉམས་
ཤིང་དཀའ་སྡུག་མ་ཐེག་པ་དང་། ཁྱིམ་ཚང་སྐྱོང་བའི་བསམ་པ་ཡང་མེད་པར་གྱུར་པ་
རེད། སྟབས་ལེགས་ནས་བུན་བདག་གིས་སྙིང་རྗེ་བསྒོམས་པས་ཁོ་ལ་རྒྱུ་ནོར་ཉུང་ངུ་ཞིག་
གནང་བ་དང་། ཁོས་མ་རྩ་ཆུང་ངུ་དེ་ལ་བརྟེན་ནས་ཐོབ་པའི་ཡོང་སྒོ་བཀོལ་ཤེས་སྤྱོད་ཤེས་
བྱས་པས་ད་གཟོད་ཁྱིམ་ཚང་གི་ཁ་སོས་པ་བྱུང་སྟེ་གཞན་ལ་རེ་མི་དགོས་པར་གྱུར། ངོ་མ་
བཤད་ན། དཔེ་ཆ་ཀློག་པ་ནི་ཁོའི་ལོངས་སྤྱོད་ཉག་ཅིག་ཡིན་ལ། ཕ་རི་སི་ལྟ་བུའི་དཔེ་ཆར་
42

བྱི་ལ་ནག་པོ།
ལྟ་སའི་གནས་ཡག་པོ་ཞིག་གང་ནའང་མེད།
ངེད་གཉིས་ཐེངས་དང་པོར་མཱིན་མ་ཐྲིར་སྲང་གི་དཔེ་མཛོད་ཁང་མིང་གྲགས་ཅན་
ཞིག་ཏུ་ངོ་ཕྲད་པ་ཡིན། ཡ་མཚར་བ་ལ་ངེད་གཉིས་ཀྱིས་འཚོལ་བ་ནི་དཔེ་ཆ་རྩ་ཆེན་
རིགས་མཐུན་པ་གཅིག་ཡིན་པས། དེའི་སྟེང་ནས་འབྲེལ་བ་རིམ་གྱིས་ཟབ་མོར་གྱུར་པ་
རེད། ཁ་དཔེར། ཐེངས་གཅིག་ལ་འགྲོགས་ན་ཆ་མེད་ཡིན། ཐེངས་གཉིས་ལ་འགྲོགས་
ན་རྒྱུས་ཡོད་ཡིན་ཟེར་བ་ལྟར། ཁོས་ཁ་ཁོག་པས་མ་གསང་། གློ་རྒྱུ་མས་མ་བསྐུམས་པར་
ཁོ་ཚང་གི་ཁྱིམ་གྱི་ལོ་རྒྱུས་ཕྲ་ཞིང་ཞིབ་པ་གླེང་འོངས་པར། ང་ལ་ཉན་པའི་སྤྲོ་བ་བླ་ལྷག་
ཏུ་འཕེལ་བྱུང་། ཧྥ་རན་སིའི་མིས་རང་གི་གནས་ཚུལ་གཞན་ལ་བཤད་དགོས་པ་བྱུང་ན།
ནམ་ཡང་སེམས་གཏམ་མཐའ་དག་ལྷག་མ་མེད་པར་འབྱོ་བར་འགྱུར་བ་ཡིན། ཁོའི་ལྟ་རྒྱ་
ཤིན་ཏུ་ཆེ་བས་ང་རང་ཡ་མཚན་པར་གྱུར་ལ། ནང་སྒོས་སུ་ཁོའི་ཡིད་དུ་འོང་ཞིང་གྲུང་ཤ་
དོད་པའི་སྤྲོ་སེམས་དང་ཕུན་སུམ་ཚོགས་པའི་འཆར་ཡན་གྱིས་མི་རྣམས་ཧ་ལས་པར་བྱེད།
སྐབས་དེ་ཤེད་དུ། ངས་ཕ་རི་སིར་ཉིན་མཚན་དབྱེར་མེད་དུ་རང་གི་དམིགས་འབེན་ལ་
སྙེག་བཞིན་པའི་སྒང་ཡིན་པས། འདི་ལྟ་བུའི་མི་ལ་འབྲེལ་འདྲིས་བྱེད་ཐུབ་པ་བྱུང་བ་ནི་
རང་ལ་མཚོན་ན་རིན་ཐང་མེད་པའི་དངོས་པོ་ཞིག་ཐོབ་པ་དང་གཉིས་སུ་མི་འདུག་སྙམ་
བྱུང་། ངས་ཁོ་ལ་དྲང་བོ་དྲང་རྐྱང་གི་སྒོ་ནས་རང་སེམས་ཀྱི་དགའ་སྣང་དག་ཕྱིར་ཕྱུངས་པ་
དང་། མཇུག་མཐར་གྲོས་བྱས་ཏེ་ང་རང་ཕ་རི་སིར་སྐོར་སྡོད་བྱེད་པའི་རིང་ལ་ངེད་གཉིས་
མཉམ་འདུག་བྱེད་རྒྱུ་ཐག་གཅོད་བྱས། འོན་ཀྱང་། སྐབས་དེར་ངའི་ཆ་རྐྱེན་ནི་བཟང་ངན་
གང་གི་ཆ་ནས་ཀྱང་ཁོ་ལྟར་ཐབས་རྡུགས་ཤིག་མིན་པས། ཁོ་ཡང་ངས་སྒོར་མོ་ཕུད་དེ་གྲོང་
ཁྱེར་ཧྲིན་རི་མཱན་གྱི་འདབས་སུ་སྤྱི་ཁང་ཐབས་ཆག་ཅིག་གླས་ནས་འདུག་རྒྱུར་འཐད་པ་
བྱུང་། ཁང་པ་འདི་དབེན་གནས་ཤིག་ཏུ་ཆགས་ཤིང་། ཚུགས་ཀ་ཡ་མཚན་ཅན་ཞིག་ཡིན་
ལ། ཡུན་རིང་ལ་ཞིག་གསོ་མ་བྱས་པས་འགྱེལ་ལ་ཉེ། གོ་ཐོས་ལྟར་ན། དམེ་ཁང་ཞིག་ཡིན་
43

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རབས་བཤད་ཀྱང་ང་ཚོས་དེ་ལ་འཛེམ་དོགས་མ་བྱས་པར། མཛེས་ཆོས་ཙམ་སྤྲས་ཏེ་ཏག་
ཏག་ངེད་གཉིས་ཐུན་མོང་ལ་ལྡན་པའི་ཡ་མཚན་ཅན་གྱི་སྐྱོ་སྣང་གི་སེམས་ཁམས་དང་
འཕྲོད་ཐབས་བྱས།
གལ་ཏེ་འཇིག་རྟེན་པ་དག་གིས་ངེད་གཉིས་ཀྱིས་འདི་གར་འཚོ་བ་རོལ་གྱིན་པ་ཤེས་ཚེ།
སྨྱོན་པ་མ་རེད་ཟེར་མཁན་མེད་པ་ཐག་གིས་ཆོད་ལ། ཡང་ན་མི་ལ་གནོད་འཚེ་མི་གཏོང་
བའི་སྨྱོན་པར་འདོད་ན་ཡང་ཐང་། ངེད་གཉིས་ཀྱིས་ལྐོག་སྡོད་ཀྱི་འཚོ་བ་ཁོ་ན་རོལ་གྱིན་
ཡོད་པས་མགྲོན་པོ་སུ་ལའང་སྣེ་ལེན་མ་བྱས། སྔོན་གྱི་གྲོགས་པོ་དག་ལའང་རང་བཞིན་
གྱིས་གསང་བ་ཚུགས་པར་བྱས་ཏེ་སྡོད་གནས་བསྒྲགས་མ་མྱོང་ལ། གྲོགས་པོ་ཏི་པེན་ཡང་
ཕ་རི་སིར་ད་རག་བར་ཁ་རོག་གེར་བསྡད་པ་དང་ངོ་ཤེས་དག་ལ་འབྲེལ་མཚམས་བཅད་
པས། ངེད་གཉིས་ཀྱིས་དེ་ལྟར་ཁེར་རྐྱང་གི་འཚོ་བ་རོལ་ནས་བསྡད་པ་ཡིན།
ངའི་གྲོགས་པོ་ལ་དགའ་ཕྱོགས་ཡ་མཚན་ཅན་ཞིག་ཡོད། (ངས་ཡ་མཚན་ཅན་ཟེར་
བ་ལས་གཞན་པའི་མིང་ཅི་ཞིག་གདགས)དེ་ནི་མཚན་མོའི་མཛེས་སྡུག་གིས་ཡིད་དབང་
ཕྲོགས་པས་ཁོ་རང་མཚན་མོ་ལ་ཤིན་ཏུ་དུངས་པའི་རྐྱེན་གྱིས་ཡིན། ང་ལའང་ཤེས་མེད་
ཚོར་མེད་ཀྱིས་ཁོའི་དགའ་ཕྱོགས་དེ་འགོས་འདུག་ཅིང་། དེ་ནི་ང་ལ་ཁོའི་ཡ་མཚན་ཅན་
གྱི་དགའ་ཕྱོགས་གཞན་པ་དག་འགོས་པ་དང་འདྲ་བར། རང་ལ་ཚོད་འཛིན་དང་ཁ་ལོ་ཅི་
ཡང་མེད་པར་ཁོའི་བསམ་ཕྱོགས་ཁྱད་པར་བ་དག་གི་རྗེས་སུ་འབྲང་དགོས་བྱུང་། མཚན་
གྱི་ལྷ་དང་ལྷ་མོ་དུས་གཏན་དུ་ང་ཚོ་དང་བསྡོངས་ཏེ་འདུག་པ་དཔེ་མི་སྲིད་ཀྱང་། ང་ཚོར་
དེ་དག་ཁྱིམ་དུ་ཞུ་བའི་ཐབས་བཀོད་ཡོད། ནམ་གསལ་མ་ཐག ངེད་གཉིས་ཀྱིས་གནའ་
ཁང་འདིའི་སྒེའུ་ཁུང་ཆེན་པོ་ཡོངས་སུ་གཏན་པ་དང་། ལཱ་སྒྲོན་ཆ་གཅིག་བཀར་ནས་དེའི་
སྟེང་དུ་དྲི་བཟང་ཙམ་གཏོར་བ་ན། གསལ་ལ་མི་གསལ་བའི་འོད་མོག་མོག་ཅིག་འཕྲོས་
ཡོང་། ངེད་གཉིས་ཀྱིས་འོད་སྣང་ཕྲན་བུ་དེར་བརྟེན་ནས་ཡི་གེ་འབྲི་བ་དང་དཔེ་ཆར་ལྟ་
44

བྱི་ལ་ནག་པོ།
བ། སེམས་གཏམ་གླེང་བ་སོགས་རྨི་ལམ་ལྟ་བུའི་འཚོ་བ་རོལ། དུས་ཅོང་གིས་མཚན་མོའི་
སྔོན་བརྡ་བསྒྲགས་པའི་སྐབས་དེར། ངེད་གཉིས་སྒོར་བུད་དེ་དཔུང་རྡང་སྦྲེལ་ནས་ཁྲོམ་
སྲང་ཆེ་མ་ཆུང་གསུམ་མྱུལ་བཞིན་ཉིན་མོའི་ཁ་བརྡའི་མཇུག་སྐྱོང་བའམ་ཡང་ན་ཕྱོགས་
བཞིར་འཁྱམས་ཤིང་ལྡོམ་སྟེ་ནམ་གུང་བར་དུ་ཐག་རིང་དགུ་རིང་གི་མཚམས་སུ་ཕྱིན། མི་
ཚོགས་ཟང་ཟིང་དུ་འཚུབ་པ་དང་སྒྲོན་འོད་ལམ་ལམ་དུ་འཚེར་བའི་གྲོང་ཁྱེར་དུ། ངེད་
གཉིས་ཀྱིས་ཟད་མཐའ་མེད་པའི་བསམ་པའི་ལོངས་སྤྱོད་ཕུན་སུམ་ཚོགས་པ་ཞིག་འཚོལ་
ཞིང་བསྙེགས་ལ། འདི་འདྲའི་བསམ་པའི་སྟེང་གི་ལོངས་སྤྱོད་ནི་ཁུ་སིམ་གྱི་ལྟ་ཞིབ་ཁོ་ནར་
བརྟེན་ན་ད་གཟོད་རོལ་མྱོང་བྱེད་ཐུབ་པ་ཡིན།
ངས་ཏི་པེན་གྱི་ཕུན་སུམ་ཚོགས་པའི་འཆར་ཡན་ནུས་པའི་སྟེང་ནས་ཁོ་ལ་ཁྱད་དུ་
འཕགས་པའི་དབྱེ་ཞིབ་ནུས་པ་ཞིག་འཛོམས་པ་སྔ་མོ་ནས་རྟོགས་ཡོད་ལ། ངས་ཁོ་རང་གི་
དབྱེ་ཞིབ་ནུས་པ་དེར་སྔར་བཞིན་དགའ་མགུ་ཡི་རང་གིས་ལྟ་ཚུལ་ལེགས་པོ་འཛིན་གྱིན་
ཡོད། གལ་ཏེ་ངོམ་སོ་བྱེད་པ་མིན་ན་ཁོ་རང་ནུས་པ་འདི་རིགས་ཉེར་སྤྱོད་གཏོང་བར་ཧ་
ཅང་དགའ་བོ་འདུག དེ་བས། ཁོས་ང་ལ་ཁ་གསལ་བོའི་སྒོ་ནས་དབྱེ་ཞིབ་ནུས་པས་ཁོ་
ལ་སྤྲོ་སྣང་ཚད་མེད་བསྐྱལ་ཡོང་བར་ཁས་ལེན་མཛད་བྱུང་། ཁོས་སྐད་དམའ་མོས་དགོད་
ཙམ་གྱིས་མི་ཕལ་ཆེ་བ་དག་ཁོ་དང་བསྡུར་ན་ཁོ་ཚོའི་ཁོག་པ་ནི་ཤེལ་གྱིས་གྲུབ་པ་ལྟར་གློ་
སྙིང་མཐའ་དག་ཁ་གདངས་པ་ཙམ་གྱིས་མཐོང་ཐུབ་པ་ཡིན་ཞེས་ང་ལ་འུད་ཆེན་པོས་ལབ་
བརྒྱབ་ཡོང་ལ། ངའི་བསམ་ཕྱོགས་འཁོར་ཕྱོགས་ཐམས་ཅད་ཀྱང་ཁོས་ལག་མཐིལ་དུ་སྐྱུ་
རུ་ར་བླངས་པ་ལྟར་གསལ་ཀྱི་ལེར་མཐོང་འདུག་ཅིང་། དུས་རྒྱུན་དུ་མི་རྣམས་ཧ་ལས་པར་
བྱེད་པའི་གཞི་འཛིན་བྱེད་འདི་འདྲ་ཉར་ནས་ཁོའི་བཤད་ཚད་ཅུང་ཙམ་ཡང་མི་རྫུན་པའི་
བདེན་དཔང་བྱེད་པ་རེད། སྐབས་དེར། ཁོ་རང་ཉ་བེ་ཉོབ་བེར་ཅི་བྱ་གཏོལ་མེད་དུ་གྱུར་
ཞིང་། མིག་ཟུང་དུ་སྣང་མེད་ཀྱི་ཉམས་ཤིག་ཤར་ཏེ་འདུག་མོད། འོན་ཀྱང་ཁོའི་སྐད་མགོ་
45

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཐའ་གཅིག་ཏུ་གསལ་ཞིང་ཆེས་མཐོ་བའི་ཚད་དུ་བཏེགས་འདུག གལ་ཏེ་ཁོའི་སྐད་
འབྱིན་སྟངས་ལ་གོ་རིམ་མེད་པ་དང་ཚིག་འབྲུ་རེ་རེ་བཞིན་དག་ཐོན་པ་ཞིག་མིན་ན་ཉན་
པ་ཙམ་གྱིས་ཁོ་རང་ཁོང་ཁྲོ་ལངས་འདུག་པའི་སྣང་བ་སྟེར། ངས་ཁོའི་སེམས་ཁམས་ཀྱི་
འགྱུར་བག་ལ་བལྟས་ཚེ། ཡིད་ལ་རྒྱུན་པར་རྣམ་ཤེས་ཉིས་འཛོམས་ཀྱི་གནའ་བོའི་མཚན་
ཉིད་རིག་པ་ཞིག་དབང་མེད་དུ་འཁོར་འོངས་པར་མ་ཟད། ཧ་ཅང་སྤྲོ་སྣང་ལྡན་པའི་ངང་
ནས་ཏི་པེན་ཉིས་བརྩེགས་ཅན་ཞིག་འཕྲུལ་སྣང་དུ་ཤར་འོངས་པ་སྟེ། དེ་ནི་འཆར་ཡན་
ནུས་པ་ལྡན་པའི་ཏི་པེན་དང་དབྱེ་ཞིབ་ནུས་པ་ལྡན་པའི་ཏི་པེན་རེད།
ཚན་པ་འདི་དག་བཀླགས་མ་ཐག ཁྱེད་ཀྱིས་ངས་ལྐོག་གྱུར་གྱི་གཏམ་རྒྱུད་ཅིག་ཞིབ་
མོར་འཆད་པའམ་ཡང་ན་ངོ་མཚར་གྱི་སྒྲུང་གཏམ་ཞིག་འབྲི་བཞིན་པར་མ་འདོད་ཅིག
ངའི་སྨྱུག་རྩེས་ཞིབ་འབྲི་བྱས་པའི་དོན་དག་ཡོད་ཚད་ནི་སེམས་ཁམས་ངར་ལངས་པའམ་
ཡང་ན་ནད་པའི་སེམས་ཁམས་ཀྱི་མཇུག་འབྲས་ཡིན་ཡང་སྲིད། ཡིན་ན་ཡང་། ཁོས་ཁ་
བརྡ་བྱེད་པའི་གནས་སྐབས་ཀྱི་ཁྱད་ཆོས་དག་གསལ་བཤད་བྱེད་ཚེ། རབ་ཡིན་ན་དཔེ་
བཞག་ནས་བསྟན་ན་འགྲིག་གི་རེད།
མཚན་མོ་ཞིག་ལ། གོང་མའི་ཕོ་བྲང་གི་ཉེ་འདབས་ཀྱི་བཙོག་ཅིང་སྦགས་པའི་སྲང་
ལམ་རིང་པོ་དེ་འགྲིམ་སྐབས། ངེད་གཉིས་ཀས་ཀྱང་སེམས་དོན་གང་ཞིག་ལ་བསམ་བློ་
གཏོང་བཞིན་སྡོད་པ་ལས་ཚིག་གཅིག་ཀྱང་མི་གླེང་བར་མ་མཐའ་ཡང་ཆུ་ཚོད་སྐར་མ་བཅོ་
ལྔ་ཙམ་འགོར་སོང་། གློ་བུར་དུ། ཏི་པེན་གྱིས་ངག་ལས་འདི་འདྲའི་ཚིག་ཅིག་སྨྲས་འོངས།
“ཁོ་ནི་གཟུགས་ཧ་ཅང་ཐུང་བའི་གཏེ་བོ་ཞིག་རེད། དེ་དངོས་གནས་རྫུན་མིན། འོན
ཀྱང་སྒྱུ་མའི་འཁྲབ་སྟོན་ཁང་དུ་སོང་ནས་འཁྲབ་སྟོན་བྱས་ན་འགྲིག་འདུག”
“དེ་བཤད་ག་ལ་དགོས།”ངས་འདང་ཙམ་ཡང་མ་བརྒྱབ་པར་དེ་ལྟར་བཤད་པ་དང་།
སྐབས་དེར་ངས་ཏག་ཏག་རྣམ་ཤེས་ཡོངས་རྫོགས་རང་གི་སེམས་དོན་གྱི་ནང་དུ་འཁོར་
46

བྱི་ལ་ནག་པོ།
ཡོད་པས། ཏི་པེན་གྱིས་མ་བསམ་ས་ནས་ངའི་བསམ་ཚུལ་དང་གཅིག་པའི་སྐད་ཆ་འདི་
འདྲ་བཤད་པ་ལ་དང་ཐོག་རྩ་བ་ནས་དོ་སྣང་མ་བྱས། ངས་མིག་རྡེབ་དབང་ཙམ་གྱི་རིང་ལ་
རྣམ་ཤེས་བསྒྲིམས་རྗེས་རང་དབང་མེད་པར་ཧ་ལས་པ་ཞིག་བྱུང་།
“ཏི་པེན་ལགས།” ངས་ཤ་ལྷོད་ལ་བབས་ནས “འདིས་ང་རང་ཅུང་ཟད་མགོ་རྨོངས་
པར་བྱས་སོང་། ཁྱོད་ལ་གསང་ནས་ཅི་བྱེད། ང་དངོས་གནས་ཧ་ཅང་སྐྲག་གི་འདུག རང་
གི་རྣ་བ་ལ་ཡང་ཡེ་ནས་ཡིད་མི་ཆེས་པར་འགྱུར། ཁྱོད་ཀྱིས་ཇི་ལྟར་ངའི་བསམ་ཚུལ་
རྟོགས་སོང་བ་ཡིན” ཞེས་བཤད་རྗེས་སྨྲ་མཚམས་བཅད་པ་དང་། མཐར་གཏུགས་ན་ངས་
སུ་ཞིག་བསམ་བཞིན་ཡོད་པ་ཁོས་དངོས་གནས་ཤེས་ཀྱི་ཡོད་མེད་ལ་བརྟགས་ནས་བསྡད།
66
………སང་ཏིས་དབྱི།” ཁོས་དེ་ལྟར་བཤད་རྒྱུར། “མུ་མཐུད་དུ་མི་བཤད་པར་
ཅི་བྱེད། ད་ཅི་ཁྱོད་ཀྱི་སེམས་ན་ཁོ་ནི་གཟུགས་ཆུང་བས་སྐྱོ་གར་འཁྲབ་ན་མི་འོས་སྙམ་
བཞིན་ཡོད་པ་མིན་ནམ།”
དེ་ནི་ངས་ད་ཅི་ཏག་ཏག་སེམས་སུ་འཁོར་བཞིན་པའི་གནད་དོན་ཞིག་ཡིན། སང་
ཏིས་དབྱི་ནི་སྔར་ཡིན་ན་ཧྲིན་ཏི་ཉི་སི་ཁྲོམ་སྲང་གི་ལྷམ་བཟོ་པ་ཞིག་ཡིན་ལ། ཕྱིས་སུ་ཟློས་
གར་ལ་ཡིད་ཆགས་ནས་གར་སྟེགས་སུ་འཛེག་པ་དང་། ཁོས་ཁི་རོས་པེ་རོང་གི《ཙི་ཁིར་
ཞི་སི་རྒྱལ་པོ》ཞེས་པའི་སྐྱོ་གར་ཁྲོད་ཀྱི་མི་སྣ་ཙི་ཁིར་ཞི་སི་འཁྲབ་མྱོང་། ཡིན་ན་ཡང་།
ལས་བསམ་སར་མ་སོང་གསེག་སར་སོང་ཟེར་བ་ལྟར་མཇུག་འབྲས་སུ་མི་རྣམས་ཀྱི་ཁྲེལ་
དགོད་དང་སྙིང་འཕྱས་ཉིད་ལས་ཅི་ཡང་མ་ཐོབ།
“ཁྱོད་ཀྱིས་དྲང་མོར་ཤོད་དང་།” ངས་ཁ་ནས་ཚིག་དེ་ཙམ་ཐལ་ཏེ “ཁྱོད་ཀྱིས་
ཐབས་རྩལ་ཅི་ཞིག་ལ་བརྟེན་ཏེ་ངས་ཁ་གདངས་པ་ཙམ་གྱིས་ཁོག་པ་རིག་སོང་བ་
ཡིན” ཞེས་དྲིས་པ་དང་། དྲང་མོར་བཤད་ན་ངས་རང་གི་གནོངས་དེ་འགེབས་ཅི་ཐུབ་
བྱས་ཀྱང་གདོང་གི་ཧ་ལས་པའི་ཉམས་འགྱུར་དེར་གཡོལ་མ་ཐུབ།
47

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
66ཐབས་རྩལ་ནི་སིལ་ཏོག་འཚོང་བའི་མི་དེ་རེད།” ངའི་གྲོགས་པོས་དེ་ལྟར་ལན་
ལྡོན་བཞིན “དེས་ཁྱོད་ལ་སྡོམ་ཚིག་འདི་འདྲ་ཐོབ་ཏུ་བཅུག་པ་རེད། དེར་བལྟས་ན་ཁྱོད་
ཀྱིས་དབང་མེད་དུ་ལྷམ་བཟོ་པ་དེའི་གཟུགས་ཧ་ཅང་ཐུང་བས་མི་སྣ་ཙི་ཁིར་ཞི་སི་དང་
ཡང་ན་དེ་དང་འདྲ་བའི་རིགས་འཁྲབ་མི་འོས་པ་དྲན་ཡོང་ངེས་རེད།”
“སིལ་ཏོག་འཚོང་བའི་མི་ཨེ། སྐད་ཆ་འདི་ཡ་མཚན་པ་ལ། ངས་སིལ་ཏོག་འཚོང་
བའི་མི་གང་ཞིག་ངོ་མི་ཤེས།”
“ད་ཅི་འུ་གཉིས་སོང་བའི་ལམ་དེའི་ནང་དུ་འདུག མི་ཞིག་གིས་ཁྱོད་ཀྱི་གདོང་
བསུས་ཏེ་མཆོང་ཡོང་བ་དེ་མ་ཡིན་ནམ། ཕལ་ཆེར་དུས་ཚོད་སྐར་མ་བཅོ་ལྔ་ལྷག་གི་སྔོན་
ཡིན་པ་འདྲ།”
སྐབས་དེར། ངའི་ཡིད་ལ་ཡོད་ཚད་འཁོར་བྱུང་། ད་ཅི་ངེད་གཉིསCསྲང་ལམ་ནས་
སྲང་ལམ་འདི་གར་དཀྱོག་པའི་དུས་སུ་དངོས་གནས་སིལ་ཏོག་འཚོང་བའི་མི་དེ་ལ་ཐུག
མི་དེས་མགོ་ལ་ཀུ་ཤུ་སླེ་བོ་ཆེན་པོ་གང་བཏེགས་འདུག་ལ། ང་རང་ཨེན་ཙམ་མིན་ན་ཁོ་ལ་
ཐོགས་ཏེ་ས་རུ་འགྱེལ། ཡིན་ན་ཡང་། འདི་དང་སང་ཏིས་དབྱི་གཉིས་ཀྱི་བར་དུ་འབྲེལ་བ་
ཅི་ཞིག་ཡོད་པ་ངས་ངོ་མ་ཤེས་མ་བྱུང་།
ཏི་པེན་གྱི་གདོང་ན་སྒྲོབ་ཉམས་ཅི་ཡང་མི་འདུག ཁོས་བཤད་རྒྱུར། “ཅུང་ཙམ་ནས་
ཁྱོད་ལ་བཤད། བཤད་པ་ཙམ་གྱིས་ཁྱོད་ཀྱིས་ཡོངས་སུ་རྟོགས་པར་འགྱུར། འུ་གཉིས་ཀྱིས་
ཐོག་མར་ངས་ཁྱོད་ལ་ཁ་བརྡ་བྱས་པ་ནས་སིལ་ཏོག་འཚོང་མཁན་ལ་ཐུག་པའི་བར་དུ་
ཁྱོད་ཀྱིས་སེམས་སུ་ཅི་ཞིག་བསམ་པར་ཕྱིར་དྲན་ཞིག་བྱ། ཁྱོད་ཀྱི་བསམ་པའི་འགུལ་སྐྱོད་
བརྒྱུད་མའི་ཁྲོད་ཀྱི་ལྷུ་ཚིགས་གལ་ཆེན་དག་ནི་འདི་ལྟ་བུ་ཡིན་ཏེ། རྔོན་པའི་སྐར་ཚོམ།
སང་ཏིས་དབྱི། དབྱི་པེས་ཇིག་ལུའུ། འབུམ་རམས་པ་ཉི་ཁི་སི། ཁྲོམ་སྲང་གི་རྡོ། རྡོ་འདྲ་
གཏུབ་ཀྱི་ལག་རྩལ།སིལ་ཏོག་འཚོང་བའི་མི།”
48

བྱི་ལ་ནག་པོ།
མི་མང་པོ་ཞིག་ནི་ནམ་རྒྱུན་རང་གི་བསམ་པའི་འཆར་སྒོ་དང་དྲན་སྟངས་ལ་ཕྱིར་དྲན་
བྱེད་པར་དགའ། བྱེད་སྟངས་འདིས་ང་ཚོར་སྐབས་དེ་ཤེད་ཀྱི་རིང་དུ་རང་གིས་ཅི་ཞིག་བསམ་
མྱོང་བ་དྲན་དུ་འཇུག་ཐུབ་ལ། དེ་ལས་ད་དུང་རང་ལ་སྤྲོ་བ་ཡང་བསྐྱེད་དུ་འཇུག་ནུས། གལ་
ཏེ་ཁྱོད་ལ་འདི་ལྟ་བུའི་ཉམས་མྱོང་ཡོད་ན། སྐབས་དེའི་སྔ་རྗེས་ཀྱི་དྲན་སྟངས་དག་གཅིག་
འཕྲོར་གཅིག་མཐུད་པ་འདྲ་ཡང་དོན་དམ་དུ་ཕན་ཚུན་ལ་འབྲེལ་བ་ཆེན་པོ་མེད་པ་རྟོགས་
ཐུབ། ངས་ཏི་པེན་གྱི་ད་ཅིའི་གཏམ་དེ་དག་ལ་གསན་རྗེས། ཁོས་བཤད་པ་མཐའ་དག་ནི་ཚིག་
འབྲུ་རེ་རེར་རྫུན་གྱིས་མ་བསླད་པ་ཁས་མི་ལེན་ཀ་མེད་བྱུང་ལ།དེར་བསྟུན་ནས་ང་ཡང་རང་
བཞིན་གྱིས་ཧ་ལས་དགོས་པ་བྱུང་། ཁོས་མུ་མཐུད་དུ་བཤད་རྒྱུར།
“གལ་ཏེ་ངའི་དྲན་པ་འདི་འཆོལ་མེད་པ་ཡིན་ན། འུ་གཉིསCསྲང་ཆུང་ནས་བུད་མ་
ཐག་པའི་སྔོན་ཏག་ཏག་ལ། མཐའ་གཅིག་ཏུ་དུད་འགྲོ་རྟའི་སྐོར་གླེང་བ་ཡིན་ཞིང་། དེ་ནི་འུ་
གཉིས་ཀྱིས་ལབ་གླེང་བྱས་པའི་མཐའ་མཇུག་གི་སྐད་ཆ་རེད། འུ་གཉིས་སྲང་ལམ་འདིར་
དཀྱོག་སྐབས་སིལ་ཏོག་འཚོང་བའི་མི་ཞིག་དང་ཕྲད་ཅིང་། མི་དེས་མགོ་ལ་སླེ་བོ་ཞིག་
བཏེགས་ཏེ་འཚབ་འཚུབ་ཀྱིས་འུ་ཅག་ལ་གཙུབ་ཙམ་བྱས་ལ། དེར་མ་ཟད། དེས་ཁྱོད་རང་
དེ་གར་རྐང་ལམ་ཞིག་གསོ་གཏོང་བཞིན་ཡོད་པའི་རྡོ་ཕུང་ཞིག་གི་ཐོག་ཏུ་བསྒྱེལ་བ་རེད།
ཁྱོད་ཀྱིས་རྩིག་རྡོ་རྨང་མི་བརྟན་པ་ཞིག་གི་སྟེང་དུ་རྐང་པ་སྤོས་པས་འགྲེད་དེ་སྲེ་ལོང་ཡང་
ཅུང་ཟད་འཆུས་པར་བྱས། བལྟས་པ་ཙམ་གྱིས་ཁྱོད་རང་ཁོང་ཁྲོ་ལངས་འདུག་པ་འདྲ་སྟེ། ངོ་
གདོང་གཉེར་ཙམ་བྱས་ཤིང་ཁ་ནས་སྡུག་སྐད་འགའ་འདོན་བཞིན་ཁ་ཕྱིར་འཁོར་ཏེ་རྡོ་ཕུང་
ལ་བལྟས་ཙམ་བགྱིས་པ་དང་། དེ་ནས་གྲག་རྒྱུ་མེད་པར་བུད་སོང་། ཁྱོད་ཀྱི་བྱ་བྱེད་འདི་དག་
ལ་ངས་གཟས་ནས་དོ་སྣང་མ་བྱས་མོད། འོན་ཀྱང་ང་རང་ཁོར་ཡུག་གི་མི་དང་བྱ་དངོས་ལ་ལྟ་
ཞིབ་བྱེད་རྒྱུ་ལོབས་ཡོད་པས། དེ་དག་མ་བསམ་ས་ནས་མཐོང་བ་ཉིད་ཡིན།”
ཏི་པེན་གྱིས་ཡང་བཤད་རྒྱུར “ཕྱིས་སུ་ཁྱོད་ཀྱིས་མིག་ཟུང་གིས་མཐའ་གཅིག་ཏུ་
49

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལམ་ངོས་སུ་ཅེར་ཏེ། གདོང་ལ་ཁྲོ་ཉམས་བསྡུས་ཏེ་རྐོ་དོང་དང་འཁོར་ལོའི་རྗེས་ཤུལ་
སོགས་ལ་ལྟ་བར་བྱེད་པས་ངས་ད་དུང་ཁྱོད་ཀྱི་ཞེ་ལ་རྡོ་ཕུང་དེ་ཐོགས་ནས་འདུག་པ་ཤེས་
བྱུང་། མིང་ལ་རཱ་མ་ཏེན་ཟེར་བའི་སྲང་ཆུང་དེར་སླེབས་ཚེ། ཁྱོད་ཀྱིས་སྲང་ལམ་འདི་ད་
སོ་མ་སྦྲེལ་གཟེར་གྱིས་ཚོད་ལྟ་བྱས་ཏེ་བསྣོལ་རྩེག་བྱས་པའི་རྡོ་ལེབ་བརྟན་པོས་བསྐྲུན་པ་
ཡིན་ཚུལ་མཐོང་ནས་གདོང་མདོག་རིམ་གྱིས་སོས་ཏེ་འཛུམ་མདངས་ཐོན་ཡོང་། སྐབས་
དེར་ངས་ཁྱོད་ཀྱིས་མཆུ་སྒྲོས་མུར་མུར་གྱིས ‘རྡོ་བ་འདྲ་གཏུབ་ཀྱི་ཐབས’ ཞེས་པའི་
ཚིག་ཅིག་ངག་ལས་ཕྱུངས་ཏེ་ཆིག་ལབ་རྒྱག་པ་ཐོས་བྱུང་། རེད་ཡ། འདི་ནི་སྲང་ལམ་བཟོ་
སྟངས་གསར་བ་དག་གི་མིང་འདོགས་ཚུལ་གྱི་བརྡ་ཆད་ཅིག་རེད། འོན་ཀྱང་ངས་ཁྱོད་ཀྱི་
ཁ་ནས ‘རྡོ་བ་འདྲ་གཏུབ་ཀྱི་ཐབས’ ཞེས་ཆིག་ལབ་རྒྱག་སྐབས་ཁྱོད་ཀྱི་ཀླད་པའི་ནང་
དུ་མ་རྡུལ་ཞེས་པའི་མིང་འདི་འཁོར་ཡོང་ངེས་ཡིན་ལ། དེ་དང་བསྟུན་ནས་དབྱི་པེ་ཇིག་
ལུའུ་ཡི་མ་རྡུལ་གཞུང་ལུགས་ཡིད་ལ་དྲན་སྲིད་པ་ཤེས་ཐུབ། རྒྱུ་མཚན་ནི་ཅུང་མ་འགོར་
བའི་སྔོན་ལ་གནད་དོན་དེ་དག་འུ་གཉིས་ཀྱིས་གླེང་མྱོང་བའི་སྟབས་རེད། སྐབས་དེར་
ངས་ཁྱོད་ལ་དམིགས་སུ་བཤད་མྱོང་བ་ལྟར། དེ་སྔོན་སྙན་གྲགས་ཅན་གྱི་ཀེ་རེ་སིའི་མཚན་
ཉིད་རིག་པ་བས་བཏོན་པའི་མ་རྡུལ་དང་འཇིག་རྟེན་གྲུབ་ཚུལ་གྱི་རབ་རིབ་ཀྱི་རྗེས་དཔག་
དེར་ད་ལྟ་འཇིག་རྟེན་འཕེལ་འགྱུར་སྨྲ་བའི་ལྟ་ཚུལ་གྱིས་ཡོངས་སུ་ར་སྤྲོད་མཛད་འདུག་
པ་རེད། དེ་བས། ངའི་བསམ་པར་ཁྱོད་ཀྱིས་ངེས་པར་དུ་མགོ་བོ་བཏེགས་ཏེ་བར་སྣང་
ཁམས་ཀྱི་རྔོན་པའི་སྐར་ཚོམ་ལ་ལན་གཅིག་བལྟས་ཡོང་སྙམ་ལ། སེམས་སུ་དངོས་གནས་
ཁྱོད་ཀྱིས་འདི་ལྟར་བསྒྲུབ་པར་རེ་སྨོན་བཅངས། མཐའ་མར་ཁྱོད་ཀྱིས་དངོས་སུ་མགོ་བོ་
བཀྱགས་ཏེ་བལྟས་བྱུང་བས། ངས་ད་གཟོད་ཁྱོད་ཀྱི་བསམ་ཕྱོགས་ལ་ཚོད་བགམ་མཛད་པ་
ཏིལ་ཙམ་ཡང་འཆུག་མེད་པ་ཐག་གིས་ཆོད་སོང་། ཁྱོད་ཀྱིས་ཁ་སང་མགོ་བོ་དགྱེ་སྟེ་བར་
སྣང་ལ་ལྟ་སྐབས། ངའི་བསམ་པར་ཁྱོད་ཀྱིས《དངོས་མང་བཤམས་སྟོན་ཁང》ཞེས་པའི་
50

བྱི་ལ་ནག་པོ།
དུས་དེབ་སྟེང་དུ་སང་ཏིས་དབྱི་ལ་ཟུར་ཟ་མཛད་པའི་རྩོམ་རིང་དེ་དྲན་ཡོད་རྒྱུ་རེད་སྙམ་
བྱུང་། རྩོམ་དེའི་ནང་དུ་སྐྱེས་གཟུགས་ཧ་ཅང་ཐུང་བའི་ལྷམ་བཟོ་པ་དེས་རྟིང་ཀ་མཐོན་
པོའི་ལྷམ་གོན་ཏེ་རང་གི་ཐོབ་ཐང་བསྒྱུར་ཐུབ་པར་འདོད་པ་དེ་བཀོད་འདུག་ཅིང་། རྩོམ་པ་
པོས་སང་ཏིས་དབྱི་ལ་བརྙས་དམོད་གཏོང་ཆེད་ང་ཚོས་རྒྱུན་དུ་གླེང་བཞིན་པའི་ལ་ཏིན་གྱི་
སྙན་ཚིག་ཅིག་ཀྱང་དྲངས་ཡོད་པ་རེད།
“ཡི་གེ་ཐོག་མས་གདོད་མའི་གདངས་མི་ཐོན།”
ངས་དེ་སྔོན་ཁྱོད་ལ་སྙན་ཚིག་འདིའི་བསྟན་བྱ་ནི་རྔོན་པའི་སྐར་ཁྱིམ་ཡིན་ཞེས་
བཤད་མྱོང་། ཁྱོད་རང་སྐབས་དེར་འདིའི་འགྲེལ་བཤད་ལ་སྤྲོ་སྣང་ཧ་ཅང་ཆེ་བས། ད་རུང་
དེ་དག་ཡེ་ནས་བརྗེད་མེད་པ་ངས་ལོས་ཤེས། དེ་བས། ཁྱོད་ཀྱིས་རྔོན་པའི་སྐར་ཁྱིམ་ལ་
བརྟེན་ནས་སང་ཏིས་དབྱི་མི་དྲན་པ་དཔེ་སྲིད་རྒྱུ་མ་རེད། རྒྱུ་མཚན་ནི་ངས་ཁྱོད་ཀྱི་ཁ་ཤ་
དལ་གྱིས་ཡར་བརྫེས་འོངས་པ་དང་ཁའི་འགྲམ་ཟུར་ནས་འཛུམ་ཆུང་ཞིག་དམུལ་ཚུལ་ལ་
བལྟས་ནས་བཤད་པ་ཡིན། དེ་ནི་ཁྱོད་ཀྱིས་སང་ཏིས་དབྱི་ཟེར་བའི་སྙིང་རྗེ་བའི་ལྷམ་བཟོ་
པ་འདི་ད་ལྟ་ཀུན་གྱི་འཕྱ་དམོད་ཀྱི་ཡུལ་དུ་གྱུར་པར་ཁོང་དགོད་བྱེད་པ་ཞིག་རེད། ད་ཅི་
ལམ་དུ་ཞུགས་པ་ནས་ད་བར་དུ་ཁྱོད་ཀྱིས་སྐེད་པ་སྒུར་ནས་འགྲོ་མོད། འོན་ཀྱང་ད་ནི་གློ་
བུར་དུ་ཁོག་སྟོད་དགྱེ་ནས་མགོ་བོ་ཡང་བཏེགས་འོངས། འདིའི་སྟེང་ནས་ཁྱོད་ཀྱིས་ད་ཅི་
དྲན་བཞིན་པ་ནི་སྐྱེས་གཟུགས་ཐུང་བའི་སང་ཏིས་དབྱི་ཡིན་པ་ང་ལ་སྔར་ལས་ལྷག་པའི་
ཁག་ཐེག་རྙེད་དུ་བཅུག དེར་བརྟེན། ངས་སྐབས་དེར་ཁྱོད་ཀྱི་བསམ་ཕྱོགས་ཀྱི་རྒྱུན་བཅད་
དེ་སང་ཏིས་དབྱི་ནི་ངོ་མ་སྐྱེས་གཟུགས་ཐུང་བའི་གཏེ་བོ་ཞིག་ཡིན་ཡང་སྒྱུ་རྩལ་འཁྲབ་
སྟོན་ཁང་དུ་སོང་སྟེ་འཁྲབ་སྟོན་བྱས་ན་ཧ་ཅང་འཚམ་པོ་འདུག་ཅེས་བཤད་པ་ཡིན།”
ཅུང་མ་འགོར་བའི་རྗེས་སུ། ངེད་གཉིས་ཀྱིས《གླེང་སྟེགས》ཞེས་པའི་མཚན་མོའི
ཚགས་པར་དེ་ཕར་བསློགས་ཚུར་བསློགས་ཙམ་བྱས་པར། གཤམ་གྱི་གསར་འགྱུར་ཚན་པ་
51

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་མཐོང་བས་རང་དབང་མེད་པར་ཡིད་དྲངས་སོང་།
ཡ་མཚན་ཅན་གྱི་དམར་གསོད་གྱོད་གཞི། དེ་རིང་ཞོགས་པའི་ཆུ་ཚོད་གསུམ་པའི་གཡས་
གཡོན་དུ། ཧྲིན་རོ་ཁི་ཁུལ་གྱི་སྡོད་དམངས་རྣམས་གློ་བུར་དུ་དངངས་སྐད་དྲག་པོ་ཞིག་གིས་
གཉིད་ལས་དཀྲོགས། སྐད་སྒྲ་དེ་ཉན་པ་ཙམ་གྱིས་མའོ་ཀི་ཁྲོམ་སྲང་གི་ཐོག་ཁང་བཞི་པ་ནས་
མཆེད་ཡོང་བ་འདྲ། གོ་ཐོས་ལྟར་ན། ཐོག་ཁང་འདིའི་ནང་དུ་ལེ་སི་པ་ལ་ཡེ་ལྕམ་མོ་དང་མོའི་བུ་
མོ་ཁཱ་སྨེ་ཡེ•ལེ་སི་པ་ལ་ཡེ་གཉིས་བསྡད་འདུག མ་གཞིར། ཚང་མས་སྒོ་ཕྱེ་སྟེ་ནང་དུ་འགྲོ་རྩིས་
བྱས་མོད། ཡིན་ན་ཡང་། སྒོ་འབྱེད་མ་ཐུབ་པར་དུས་ཚོད་རིང་བོ་དལ་འགོར་བྱས་སོང་། མཐར་
ལྕགས་འཇའ་ཞིག་གིས་སྒོ་གླེགས་བཙན་གྱིས་གཏོར་བ་དང་། དེའི་མུར་མི་བརྒྱད་དགུ་ཙམ་
ཞིག་ཉེན་རྟོག་པ་གཉིས་དང་བསྡོངས་ཏེ་མཉམ་དུ་ཁང་པར་འཛུལ། སྐབས་དེར། ཨག་སྐད་སྔར་
ནས་འཇགས་ཟིན་མོད། འོན་ཀྱང་། ཚང་མ་ཁེར་ཐོག་གི་སྐས་སྟེགས་མགོར་འགོས་མ་ཐག་ཡང་
བསྐྱར་མི་གཉིས་གསུམ་ལྷག་གིས་ངར་སྐད་བཏོན་ནས་འཛིང་རེས་བྱེད་པའི་སྒྲ་འགྲགས་པོ་ཞིག་
གྲག་ཡོང་བ་དང་། ཉིས་ཐོག་གི་སྐས་མགོར་ཐོན་མ་ཐག་སྐད་སྒྲ་དེ་ཡང་འཇགས་པར་གྱུར་ཏེ་
ཡོད་ཚད་ཁུ་སིམ་མེར་གྱུར། དེ་ནས་ཚང་མ་སྐོར་ཁག་འགར་བགོས་ཤིང་མྱུར་མོར་ཁང་མིག་རེ་
རེ་བཞིན་མྱུལ་ཏེ་འཚོལ་བཤེར་བྱེད་མགོ་བརྩམས། བཞི་ཐོག་གི་རྒྱབ་ཁང་ཆེན་པོ་དེར་འཚོལ་
བཤེར་བྱེད་པར་རྩོམ་སྐབས། ཁང་སྒོར་ནང་ཟྭ་བརྒྱབ་འདུག་པས་ཚང་མས་ཤུགས་ཀྱིས་སྒོ་གཏོར་
ཏེ་ནང་དུ་འཛུལ་བ་དང་། ཁང་པའི་ནང་གི་སྣང་ཚུལ་གྱིས་ཚང་མ་ཧ་ལས་ཤིང་ཧོན་ཐོར་བར་བྱས།
ཁང་པའི་ནང་ཧྲིལ་བོ་ཡར་སྦགས་མར་སྦགས་བྱས་འདུག་ཅིང་། ཅ་ལག་ཡོད་ཚད་བཅོམ་
ཆག་སྐྱ་ཉིལ་དུ་བཏང་སྟེ་ལ་གཡུག་ལུང་གཡུག་བྱས་འདུག ནང་དུ་ཉལ་ཁྲི་ཞིག་མ་གཏོགས་
མེད་ཅིང་། ཉལ་གདན་སྔར་ནས་བཤུས་ཏེ་ཐང་གཅལ་གྱི་དབུས་སུ་བོར་འདུག གཞན་ཡང་
ཁྲག་དམར་ཆགས་པའི་གཙགས་གྲི་ཞིག་རྐུབ་སྟེགས་སྟེང་དུ་བཞག་ཡོད་ཅིང་། སྐྲ་ལོ་དཀར་
པོ་སྤར་བ་འགའ་ཐབ་ཀའི་སྟེང་དུ་སྤུངས་འདུག་ལ། དེའི་སྟེང་དུའང་ཁྲག་དམར་གྱིས་སྦགས་
52

བྱི་ལ་ནག་པོ།
མི་
ཡོད་པ་དང་། ཚུགས་ཀར་བལྟས་ན་རྩད་པ་དང་བཅས་པ་ཤུགས་ཀྱིས་བལ་ཡོང་བ་འདྲ།
རྣམས་ཀྱིས་ད་དུང་ཐང་གཅལ་ངོས་ནས་གསེར་སྒོར་བཞི་དང་། གཡུ་སེར་གྱི་རྣ་རྒྱན་ཡ་གཅིག
དངུལ་གྱི་ལྡེ་མིག་སྤར་གང་དང་ཟངས་ཀྱི་ལྡེ་མིག་སྤར་གང་། ནང་དུ་ཕལ་ཆེར་ཧྥ་སྒོར་སྟོང་བཞི་
བཅུག་པའི་སྒོར་ཁུག་གཉིས་བཅས་རྙེད་པ་དང་། ཁང་པའི་གྲུ་ག་ཞིག་ཏུ་བསླངས་སྒམ་ལྔ་ཙམ་
བརྩེངས་འདུག་ལ། འཐེན་སྒམ་ཡོངས་རྫོགས་ཁ་ཕྱེ་ཡོད་པ་དང་། དངོས་པོ་ཁ་ཤས་མངོན་སུམ་
དུ་གློང་ནས་ཕྲོགས་ཚར་འདུག་ལ། འགའ་ཞིག་སྔར་གྱི་ཁ་མལ་དུ་བསྐྱུར་ནས་འདུག དེར་མ་
ཟད། ཉལ་གདན་གྱི་འོག་ཏུ་ལྕགས་སྒམ་ཆུང་ཆུང་ཞིག་ཉར་ཡོད་ཅིང་། སྒམ་ཁ་ཕྱེ་སྟེ་ལྡེ་མིག་
ཀྱང་ཟྭ་ཁོག་ནས་མ་བཏོན་པར་དཔྱངས་ནས་འདུག་ལ། སྒམ་ནང་དུ་ཡིག་ཤུབས་རྙིང་པ་འགའ་
དང་འབྲེལ་བ་ཆེན་པོ་མེད་པའི་ཡིག་ཆ་ཞིག་ལས་ཅི་ཡང་མི་སྣང་།
ཁང་པའི་ནང་དུ་ལྕམ་མོ་ལེ་སི་པ་ལ་ཡེའི་གྲིབ་མ་ཙམ་ཡང་མཐོང་རྒྱུ་མི་འདུག ཐབ་
ཁུང་ནང་དུ་རྡོ་སོལ་ཧ་ཅང་མང་པོ་སྤུངས་འདུག་ལ། ཚང་མས་དུད་ཁུང་ནང་དུ་འཚོལ་བཤེར་
བྱས་མཐར་བུ་མོ་ཁཱ་སྨེ་ཡེའི་བེམ་པོ་མར་དྲུད་ནས་ཡོང་། ཇི་འདྲའི་འཇིགས་ཤིང་སྐྲག་པ་ལ།
མ་གཞིར། བེམ་པོའི་མགོ་བོ་ཐུར་དུ་བསྐོར་ཏེ་འགག་དོག་པའི་དུད་སྦུག་ནང་དུ་བཙན་གྱིས་
བརྫངས་འདུག་པ་དང་ལུས་པོའི་ཤ་དྲོད་ད་དུང་མ་ཡལ་བར་འདུག ཞིབ་ཏུ་བལྟས་ཚེ། ལུས་
ཀྱི་ཆ་ཤས་འགའ་གཙུབ་ནས་བསྣད་འདུག་པ་ཤེས་ཐུབ་ལ། དེར་གཞིགས་ན། བུ་མོ་བཙན་གྱིས་
དུད་སྦུག་ཏུ་རྫོང་སྐབས་སྐྱི་ལྤགས་བཤུས་ཏེ་རྨས་པ་ཡང་གདོན་མི་ཟ། གཞན་ཡང་། ངོ་གདོང་
དུ་རྨ་ཁ་ཚབས་ཆེན་མང་པོ་བཏོད་འདུག་པ་དང་། མགུལ་བའི་ངོས་དག་བསྣད་དེ་ཁྲག་རྗེས་
སྨུག་པོ་འཐེན་ཡོད་པར་མ་ཟད། སེན་མོའི་རྗེས་ཤུལ་ཟབ་མོ་ཕབ་ཡོད་པ་སོགས་ལ་བལྟས་ན་
མགྲིན་པ་བསྒགས་ཏེ་བསད་པ་ཡིན་པར་སྣང་།
མི་རྣམས་ཀྱིས་ཐོག་ཁང་གི་གོང་འོག་ཐམས་ཅད་ལ་སྔོག་བཤེར་ཞིབ་མོ་ཐེངས་ཤིག་
མཛད་ཀྱང་གཞན་ཅི་ཡང་རྙེད་རྒྱུ་མ་བྱུང་། དེ་ནས་ཁང་རྒྱབ་ཀྱི་སོ་ཕག་བཏིངས་པའི་ར་སྐོར་
53

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ནང་དུ་ཕྱིན་ཚེ། ལྕམ་མོའི་བེམ་པོ་དེ་གར་གཡུགས་ཤིང་མགྲིན་པ་ཡོངས་སུ་བཅད་དེ་འདུག
ཚང་མས་བེམ་པོ་ཡར་སྐྱོར་བར་བརྩམས་པ་ན། མགོ་བོ་དེ་མ་ཉིད་དུ་ལུས་པོ་དང་ཕྲལ་ཏེ་ས་ལ་
ལྷུང་བ་དང་། བེམ་པོ་ཧྲིལ་བོ་ཁྲག་གིས་སྦགས་འདུག་པས་མིའི་ཚུགས་ཀ་ཙམ་ཡང་མེད་པར་
བལྟར་མི་བཟོད་པ་ཞིག་རེད།
འདི་ག་གསར་འགྱུར་ཁང་གིས་བལྟས་ན། མིག་སྔའི་བར་དུ་འདི་འདྲའི་འཇིགས་
ཡེར་བའི་དོགས་ཡོད་གྱོད་གཞི་ལ་སྔར་བཞིན་ཁུངས་སྣེ་ཅི་ཡང་རྙེད་མ་ཐུབ་པར་འདུག
ཉིན་གཉིས་པའི་ཚགས་པར་ཐོག་ཏུ་ཡང་འདི་འདྲའི་གསར་འགྱུར་ཕྲ་ཞིང་ཞིབ་པ་ཞིག་
འཁོད་འདུག་སྟེ།
མའོ་ཀི་ཁྲོམ་སྲང་གི་ཡ་ང་བའི་སྐྱོ་གར། མའོ་ཀི་ཁྲོམ་སྲང་དུ་འཇིགས་ཡེར་བའི་ལྐོག་གསོད་
དོན་རྐྱེན་འདི་བྱུང་རྗེས། ཉེན་རྟོག་པའི་ཕྱོགས་ནས་དོན་རྐྱེན་འདི་ལ་འབྲེལ་བ་དང་དོགས་པ་ཡོད་
པའི་མིར་རྩད་གཅོད་བྱས་མོད། འོན་ཀྱང་དེའི་ཁྲོད་ནས་རིན་ཐང་ཅན་གྱི་ཁུངས་སྣེ་ཞིག་རྙེད་མ་
བྱུང་།གཤམ་གསལ་ནི་འབྲེལ་ཡོད་མི་སྣའི་གལ་ཆེན་གྱི་དཔང་ཚིག་ཡོད་ཚད་རེད།
གོས་འཁྲུད་བུད་མེད། པའོ་རན•ཏིས་པོར། ཁོ་མོས་གཤིན་པོ་མ་བུ་གཉིས་ངོ་ཤེས་ཏེ་ལོ་
གསུམ་འགོར། ལོ་ངོ་གསུམ་གྱི་རིང་དུ། མཐའ་གཅིག་ཏུ་མ་སྨད་གཉིས་ལ་གོན་པ་བཀྲུས་པ་
ཡིན། ལྕམ་མོ་དང་མོའི་བུ་མོ་གཉིས་ཧ་ཅང་མཐུན་ཞིང་འགྲིག་པ་ལྟར་སྣང་ལ། ཨ་མར་བུ་དུངས་
ཆེ་ཞིང་བུ་མོར་བསྙེན་བཀུར་ལྡན། མོར་གླ་ཕོགས་མང་ཙམ་སྟེར་མོད། མ་སྨད་གཉིས་ཀྱི་འཚོ་
བ་རོལ་སྟངས་དང་འཚོ་རྟེན་གྱི་འབྱུང་ཁུངས་བཤད་མི་ཐུབ། ལྕམ་མོས་མོ་དང་རྩིས་ལ་བརྟེན་
ནས་འཚོ་བ་རོལ་བ་འདྲ་ཞིང་། གོ་ཐོས་ལྟར་ན་གསོག་དངུལ་མང་པོ་ཡོད་ཚོད་འདུག གོན་
པ་ཕར་སྐྱེལ་ཚུར་ལེན་བྱེད་ཐེངས་རེ་རེའི་སྐབས་སུ། ཁང་པའི་ནང་དུ་ནམ་ཡང་མི་གཞན་པ་
མཐོང་རྒྱུ་མེད་པར་བལྟས་ན། གཡོག་པོ་གླས་མེད་པ་ཁོ་ཐག་ཆོད་པར་མ་ཟད། བལྟས་པ་ཙམ་
གྱིས་བཞི་ཐོག་ཁོ་ན་མ་གཏོགས་གཞན་པའི་ཐོག་ཁང་དུ་ཅ་ལག་ཅི་ཡང་བཞག་མེད་པ་འདྲ།
54

བྱི་ལ་ནག་པོ།
ཐ་མག་འཚོང་མཁན། ཕེར•མོ་རོ། ཉེ་བའི་ལོ་བཞིའི་རིང་དུ། ལྕམ་མོས་དང་ཐོག་ནས་ཁོའི་
ལག་ནས་ཐ་མག་དང་སྣ་ཐ་སིལ་ཉོ་བྱེད། མོ་གནས་འདི་ག་ནས་སྐྱེས་པ་ཡིན་པས་མཐའ་གཅིག་
ཏུ་གནས་འདིར་གཞིས་བཅས་ཡོད་པ་རེད། བེམ་པོ་རྙེད་པའི་ཐོག་ཁང་དེའི་ནང་དུ་མ་བུ་གཉིས་
ལོ་ངོ་དྲུག་ལྷག་ཏུ་བསྡད་མྱོང་། ཐོག་ཁང་འདིར་སྔར་ཡིན་ན་རིན་པོ་ཆེ་འཚོང་བའི་མི་ཞིག་ཀྱང་
བསྡད་མྱོང་ཞིང་། ཁོས་ཐོག་ཁང་དེའི་ནང་གི་ཁང་མིག་རྣམས་མི་འདྲ་མིན་སྣ་ཚོགས་ལ་གླས་མྱོང་
བ་རེད། ཐོག་ཁང་མ་གཞི་ནས་ལྕམ་མོ་ལེ་སི་པ་ལ་ཡེའི་ཐོན་དངོས་ཡིན་པས་འགྲུལ་བ་ཚོས་འདི་
ལྟར་བཅག་བཅག་བྱེད་པར་ཧ་ཅང་མ་དགའ་ཞིང་། དེའི་ཁར་མོ་ནི་དབང་ཆེན་བཙན་པོ་ཞིག་
ཡིན་པས་རང་ཉིད་དངོས་སུ་ཡོང་ནས་ཐོག་ཁང་དེར་བསྡད་དེ་གཞན་ལ་གླ་རུ་མ་བཅུག ལོ་ངོ་
དྲུག་གི་རིང་ལ། ཁོས་མོའི་བུ་མོ་ཐེངས་ལྔ་དྲུག་ཙམ་དུ་མ་གཏོགས་མཐོང་མ་མྱོང་། མ་སྨད་གཉིས་
ཀྱིས་ཕྱི་རོལ་དང་འབྲེལ་མཚམས་བཅད་དེ་འཚོ་བ་རོལ་གྱིན་ཡོད་ལ། གྲགས་ཚོད་ལྟར་ན་སྒོར་མོ་
ཧ་ཅང་མང་པོ་ཡོད་པ་འདྲ། ཁྱིམ་མཚེས་དག་གིས་བཤད་ན། ལྕམ་མོ་མོ་རྩིས་འདེབས་པར་མཁས་
ཟེར་ཡང་ཁོ་དེ་ལ་ཡིད་མི་ཆེས། ཁོས་ཐེངས་གཉིས་གསུམ་ཙམ་ལ་ལས་ཀ་པ་ཞིག་འདི་གར་ཡོང་
བ་མཐོང་ལ། ད་དུང་སྨན་པ་ཞིག་ཀྱང་ཐེངས་བརྒྱད་དགུ་ཙམ་ལ་མིག་ལམ་དུ་ཐོགས་མྱོང་ཞིང་།
དེ་ལས་གཞན་ཁང་པ་འདིའི་ནང་དུ་མི་གཅིག་ཀྱང་འཛུལ་པ་རིག་མ་མྱོང་།
གཞན་པའི་མི་མི་ཉུང་བ་ཞིག་གི་བཤད་ཚུལ་དང་ཁྱིམ་མཚེས་ཀྱི་དཔང་ཚིག་གཉིས་ཕལ་
ཆེར་གོང་དུ་མཁོ་འདོན་བྱས་པའི་གནས་ཚུལ་དང་གཅིག་འདྲ་སྟེ། དུས་རྒྱུན་དུ་ལྕམ་མོའི་སྡོད་
ཁང་ལས་འགྲོ་འོང་བྱེད་པའི་མི་སུ་ཡང་མེད་ལ། ལྕམ་མོ་དང་བུ་མོ་གཉིས་ལ་འཇིག་རྟེན་འདིར་
གཉེན་ཉེ་འདྲ་ཡོད་ཚུལ་ཡང་མི་ཤེས། སྡོད་ཁང་གི་མདུན་ཕྱོགས་ཀྱི་སྒེའུ་ཁུང་འབྱེད་དཀའ་
ཞིང་རྒྱབ་ཕྱོགས་ཀྱི་སྒེའུ་ཁུང་མ་གཞི་ནས་གཏན་ཡོད། འོན་ཀྱང་བཞི་ཐོག་གི་རྒྱབ་ཁང་གི་སྒེའུ་
ཁུང་ནི་ད་གཟོད་རྒྱུན་དུ་ཕྱེ་འདུག་པ་དང་། ཁང་པ་དེ་ནི་ཧ་ཅང་རྙིང་དྲགས་པ་ཞིག་མིན་པས་
སྡོད་ཁང་ལེགས་ཤོས་ཤིག་ཏུ་རྩི་བཞིན་ཡོད།
55

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཉེན་རྟོག་པ། དབྱི་ཞི་ཐོར•སྨེ་སད། ཞོགས་པའི་ཆུ་ཚོད་གསུམ་གྱི་ཐོག་ཏུ་མི་རྣམས་ཀྱིས་
ཁོ་ཁྲིད་དེ་ཐོག་ཁང་དེའི་རྟིང་བར་སོང་བར། སྒོ་ཆེན་གྱི་མདུན་དུ་མི་ཉི་ཤུ་སུམ་ཅུ་ལྷག་འདུས་
ཏེ་ཐབས་བརྒྱ་ཇུས་སྟོང་གིས་སྒོ་ཕྱེ་སྟེ་ནང་དུ་འགྲོ་འདོད་པ་མཐོང་། མཇུག་མཐར་གཙགས་
གྲི་ཞིག་ཁྱེར་ཡོང་སྟེ་ངལ་བ་དེ་ཙམ་འདོན་མ་དགོས་པར་སྒོ་འབྱེད་ཐུབ་པ་བྱུང་། (སྒོ་འབྱེད་
སྤྱད་ནི་ལྕགས་འཇའ་མིན)རྒྱུ་མཚན་ནི་སྒོ་དེ་ནི་ལྟེབས་སྒོའམ་ཡང་ན་སྒོ་གླེགས་གཉིས་ཅན་
ཏེ། གོང་འོག་གང་དུའང་སྒོ་གཏན་བརྒྱབ་མེད་པའི་སྟབས་རེད། ཁང་པའི་ནང་གི་ཨག་སྐད་
མུ་ནས་མུར་ཕྱི་རོལ་ཏུ་མཆེད་འོངས་ལ། སྒོ་ཕྱེ་བ་དང་མཉམ་དུ་གློ་བུར་གྲག་རྒྱུ་མེད་པར་གྱུར།
དེར་བལྟས་ན། མི་གཅིག་གམ་ཡང་ན་མི་གཅིག་གིས་མི་ཚད་པས་ཉམ་ཐག་པའི་ང་རོས་འོ་དོད་
འབོད་པ་དང་འདྲ་ཞིང་། འོ་དོད་ཀྱི་སྒྲ་ནི་དམའ་ཞིང་འཚུབ་པ་ཞིག་མ་ཡིན་པར་གདངས་རིང་
ཞིང་གསལ་བ་ཞིག་རེད། ཁོས་མི་གཞན་པའི་མགོ་ཁྲིད་དེ་ཐོག་ཁང་དུ་འགོས་པ་དང་། ཁེར་
ཐོག་གི་སྐས་སྟེགས་ཁར་ཐོན་པའི་ཚེ། མི་གཉིས་ཀྱིས་སྐད་ཆེན་པོས་ཁ་འཛིང་བྱེད་པའི་སྒྲ་ཐོས་
འོངས། དེ་ལས་གཅིག་གི་སྐད་སྒྲ་ནི་སྦོམ་ཞིང་འགྲགས་པ་དང་དེར་བལྟས་ན་བུད་མེད་ཅིག་གི་
སྐད་མིན་པ་ཐག་གིས་ཆོད་ཅིང་། ཁ་ནས “འཆི་རྒྱུ་བོ” དང “དམྱལ་བར་སྐྱེ་རྒྱུ་བོ” སོགས་
ཟེར་བའི་ཚིག་ལ་བརྟག་ན་ཧྥ་རན་སིའི་མི་ཞིག་ཡིན་ཚོད་རེད། ཅིག་ཤོས་ཀྱི་སྐད་སྒྲ་གསལ་
ཞིང་ཕྲ་ལ། གདངས་ནི་ཅུང་ཟད་ཁྱད་པར་བ་ཞིག་ཡིན་པས་ཕྱི་གླིང་པ་ཞིག་ལོས་ཡིན་སྙམ།
ཁོས་མི་དེས་ཅི་ཞིག་འཆད་ཀྱིན་པ་ཧ་མི་གོ་ཡང་ཕལ་ཆེར་སི་ཕེན་གྱི་སྐད་ཅིག་ཏུ་འདོད་བྱུང་
མོད། འོན་ཀྱང་སྐད་དེ་འཆད་མཁན་ནི་སྐྱེས་པ་ཞིག་ཡིན་ནམ་ཡང་ན་བུད་མེད་ཅིག་ཡིན་པ་
ངོས་འཛིན་ཐབས་མ་བྱུང་། དེ་ལས་གཞན། ཁོས་མཁོ་སྤྲོད་བྱས་པའི་བཞི་ཐོག་གི་ཁང་པའི་ནང་
གི་གནས་ཚུལ་དང་བེམ་པོའི་རྣམ་པ་སོགས་ཁ་སང་འདི་ག་ཚགས་པར་ཁང་གིས་བཀོད་པའི་
ནང་དོན་དང་གཉིས་སུ་མི་སྣང་།
ཁྱིམ་མཚེས། ཧིན་རོས·ཏིས་ཧྥར། ལས་རིགས་ནི་དངུལ་འགར་ཡིན། ཁོ་ནི་མི་སྐོར་སྔ་མ་
56

བྱི་ལ་ནག་པོ།
དག་གི་རྗེས་འབྲངས་ཏེ་ཐོག་ཁང་དུ་འཛུལ་བ་ཡིན། དེའི་སྐོར་སྨེ་སད་ཀྱིས་མཁོ་འདོན་བྱས་པ་
དང་ཕལ་ཆེར་འདྲ། ཁོ་ཚོས་སྒོ་ཆེན་གཏོར་ཏེ་ནང་དུ་འཛུལ་རྗེས་མྱུར་དུ་སྒོ་ལ་ནང་ཟྭ་བརྒྱབ་
སྟེ་མི་གཞན་པ་ནང་ལ་འོང་དུ་མ་བཅུག སྐབས་དེར། ནམ་གུང་གི་དུས་ཚིགས་ཡིན་ཡང་སྒོའི་
ཕྱི་རོལ་སྔར་བཞིན་སྐད་ཅིག་ཉིད་ལ་མི་ཚོགས་ཀྱིས་ཁེངས་སོང་། ཁོའི་བསམ་པར་སྐད་སྒྲ་ཕྲ་
ཞིང་གསལ་བ་འབྱིན་མཁན་དེ་ནི་དབྱི་ཐ་ལའི་མི་ཞིག་ཡིན་པ་ལས་ཧྥ་རན་སིའི་མི་ཞིག་མིན་
པ་ཐག་གིས་ཆོད་སྙམ་ལ། སྐད་སྒྲ་དེ་ཡང་སྐྱེས་པ་ཞིག་གི་ཡིན་པ་ཚིག་ཐག་གཅོད་མི་ཐུབ་ཅིང་།
བུད་མེད་ཅིག་གི་མ་རེད་ཀྱང་ཟེར་མི་སྤོབས། ཁོས་དབྱི་ཐ་ལའི་སྐད་རིགས་མི་གོ་བས་ཚིག་འབྲུའི་
ནང་དོན་ཡང་གསལ་བོར་ཐོས་མ་བྱུང་། ཡིན་ན་ཡང་། སྐད་གདངས་དང་འགྱུར་བར་བལྟས་ན་མི་
དེ་ནི་དབྱི་ཐ་ལའི་མི་ཞིག་ཡིན་པ་ཡིད་ཆེས་མཛད་ཆོག གང་ལྟར་ཁོས་ལྕམ་མོ་མ་བུ་གཉིས་ལ་
རྒྱུན་དུ་ལབ་གླེང་བྱེད་ཀྱིན་ཡོད་པས། སྐད་སྒྲ་འདི་གཤིན་པོའི་མིན་པ་རྩ་བ་ནས་ཐག་གིས་ཆོད།
ཟ་ཁང་གི་སྦྱིན་བདག ཨོ་ཏན་ཧེ་སྨེར། དཔང་མི་འདི་རང་འགུལ་གྱིས་ཡོང་ནས་བདེན་
དཔང་བཏོན་པ་ཞིག་ཡིན། ཁོས་ཧྥ་རན་སིའི་སྐད་བཤད་མི་ཤེས་པས་ལོ་ཙཱ་བྱས་ཏེ་འདྲི་གཅོད་
དང་ལེན་བྱས། ཁོའི་ཕ་ཡུལ་ནི་ཨ་མུ་སི་ཐྲི་ཏན་ཡིན་ལ། ཐོག་ཁང་འདི་བརྒྱུད་ནས་འགྲོ་སྐབས་
ཁོས་ཁང་པའི་ནང་ནས་མི་ཞིག་གིས་འོ་དོད་འབོད་པ་ཐོས། སྐད་སྒྲ་དེ་རྒྱུན་མ་ཆད་པར་མཆེད་
ཅིང་ཕལ་ཆེར་དུས་ཚོད་སྐར་མ་བཅུ་ཙམ་ལ་འཇགས་མ་བྱུང་། འོན་ཀྱང་། སྐད་ཀྱི་རྒྱུན་རིང་
ཞིང་སྒྲ་ཆེ་བས་ཧ་ཅང་འཇིགས་ཤིང་སྐྱི་གཡའ་བ་ཞིག་རེད། ཁོ་ནི་ཐོག་ཁང་དུ་འཛུལ་མཁན་
གྱི་ཆེས་སྔོན་མ་ཡིན། དཔང་ཚིག་ཁྲོད་དུ་སྐད་ཆ་མི་མཐུན་པ་ཁ་ཤས་ཡོད་པ་མ་གཏོགས་ནང་
དོན་ཕལ་ཆེར་སྔོན་མ་དག་དང་གཅིག་མཚུངས་སུ་འདུག ཁོས་སྐད་ཕྲ་ཞིང་གསལ་བ་འབྱིན་
མཁན་དེ་ནི་ཧྥ་རན་སིའི་མི་ཡིན་པར་མ་ཟད། ད་དུང་སྐྱེས་པ་ཞིག་ཡིན་པ་ཐག་གིས་ཆོད་
མོད། ཡིན་ན་ཡང་། མི་དེས་ཅི་ཞིག་བཤད་པ་གསལ་བོར་ཐོས་མི་འདུག་ཀྱང་། སྐད་མགོ་མཐོ་
ཞིང་འགྲོས་མགྱོགས་པ་དང་། གདངས་སྙོམས་པོ་མིན་པར་བལྟས་ན་འཇིགས་སྐྲག་དང་ཁོང་
57

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁྲོ་མཉམ་དུ་སྐྱེ་བཞིན་པ་ཤིན་ཏུ་གསལ་ལ། ཡང་གཅིག་བཤད་ན། ཁོའི་སྐད་སྒྲ་ཕྲ་ཞིང་གསལ་
བ་ཞིག་ཟེར་རྒྱུ་ལས་ད་དུང་རྣ་ལ་གཟན་པ་ཞིག་རེད་ཟེར་ན་དགའ། གཞན་སྐད་སྒྲ་སྦོམ་ཞིང་
འགྲགས་པོ་དེས “འཆི་རྒྱུ་བོ” དང “དམྱལ་བར་སྐྱེ་རྒྱུ་བོ” ཞེས་ཐེངས་གཉིས་ལ་བཟླས་པ་
དང་། “ ཨ་གནམ་རྒན་མ” ཞེས་ཀྱང་ཐེངས་གཅིག་ལ་བཤད་སོང་།
དངུལ་གཉེར་པ། རོ་ཨར•སྨིས་ཉར། ཏི་རོ་རོས་ནཱ་ཁྲོམ་སྲང་གི་སྨིས་ཉར་ཕ་བུ་གཉིས་ཀྱི་
དངུལ་ཁང་གི་སྦྱིན་བདག་སྟེ། སྨིས་ཉར་རྒན་པ་དེ་ཡིན། ལྕམ་མོ་ལེ་སི་པ་ལ་ཡེར་རྒྱུ་ནོར་ཅུང་
ཟད་ཡོད་པ་འདྲ་སྟེ། ལོ་བརྒྱད་སྔོན་གྱི་དཔྱིད་ཀའི་ཉིན་ཞིག་ལ། ལྕམ་མོས་ཁོའི་དངུལ་ཁང་ནས་
དངུལ་ཐོ་བཏབ་པ་དང་རྒྱུན་པར་སྒོར་མོ་འགའ་རེ་གསོག་གིན་འདུག ཡིན་ན་ཡང་། མོས་མཐའ་
གཅིག་ཏུ་གསོག་དངུལ་ཕྱིར་བླངས་མ་མྱོང་བ་དང་། འཆི་ཁའི་ཉིན་གསུམ་གྱི་སྔོན་ལ་མོ་སྐུ་དངོས་
ཀྱིས་ཡོང་ནས་གསོག་དངུལ་ཧྥ་སྒོར་སྟོང་བཞི་ཡོད་པ་ཚང་མ་བླངས་ཚར་ལ། སྒོར་མོ་ཐམས་ཅད་
གསེར་སྒོར་ཡིན་ཞིང་དངུལ་ཁང་གི་ལས་བྱེད་ཅིག་གིས་མོའི་ཁྱིམ་དུ་བསྐྱལ་ནས་སོང་བ་ཡིན།
སྨིས་ཉར་ཕ་བུའི་དངུལ་ཁང་གི་ལས་བྱེད་པ། ཨ་ཏའོ་ཧྥུ“ལེ•པིན། ཉིན་དེའི་ཉིན་གུང་གི་
ཆར། ཁོས་ཧྥ་སྒོར་སྟོང་བཞི་བོ་ཁུག་མ་གཉིས་སུ་བགོས་ཏེ་ལྕམ་མོ་དང་འགྲོགས་ཏེ་མོའི་སྡོད་
ཁང་དུ་བསྐྱལ། སྒོ་ཆེན་ཕྱེ་མ་ཐག ལྕམ་མོའི་བུ་མོ་སྒོར་བུད་དེ་ཁོའི་ལག་ནས་ཁུག་མ་གཅིག་
ཕར་བླངས་པ་དང་། ཁུག་མ་གཞན་དེ་ལྕམ་མོས་བཞེས་ཏེ་སོང་། ཁོས་ལྕམ་མོ་མ་བུ་གཉིས་ལ་
གུས་འདུད་ཅིག་ཞུས་རྗེས་གྱེས་བརྡ་བསྟན་ཏེ་བུད་སོང་། སྐབས་དེར། ཁོས་ཁྲོམ་སྲང་དུ་མི་
གཅིག་ཀྱང་ཡོད་པ་མ་མཐོང་། རྒྱུ་མཚན་ནི་ལྕམ་མོ་མ་བུ་གཉིས་ཀྱི་སྡོད་ཁང་ནི་ས་སྟོང་གི་སྲང་
ཁུག་ཅིག་ཏུ་ཆགས་ཡོད་པས་སོ། །
འཚེམ་བཟོ་པ། ཝེ་ལེན•པོ་ཏི། ལྕམ་མོའི་སྡོད་ཁང་དུ་འཛུལ་མཁན་གྲས་ཀྱི་གཅིག་ཡིན། ཁོ་
ནི་དབྱིན་ཇིའི་མི་ཡིན་ཞིང་ཕ་རི་སིར་བསྡད་དེ་ལོ་གཉིས་འགོར་སོང་། མི་སྐོར་སྔ་མའི་གྲས་ནས་
ཐོག་ཁང་དུ་འགོ་བའི་ཚེ། དེ་གར་འཛིང་རེས་བྱེད་པའི་སྒྲ་ཐོས་ལ། སྐད་སྒྲ་སྦོམ་ཞིང་འགྲགས་པ་
58

བྱི་ལ་ནག་པོ།
ཞིག་ཡོད་པ་དེ་ནི་ཧྥ་རན་སིའི་མི་ཡིན་པ་ཐག་གིས་ཆོད་དེ། སྐད་ཆའི་ཚིག་འགའ་རེ་ཧ་གོ་ཡང་
ད་ལྟ་ཡོངས་སུ་རྫོགས་པ་ཡིད་ན་མི་འདུག འོན་ཀྱང “ཨ་གནམ་རྒན་མ།” དང “དམྱལ་བར་
སྐྱེ་རྒྱུ་བོ” ཞེས་པའི་ཚིག་འབྲུ་གཉིས་ཧ་ཅང་གསལ་ལྷང་ངེར་ཐོས་ཡོད། སྐབས་དེར་ད་དུང་སྐད་
སྒྲ་གཞན་ཞིག་ཀྱང་ཐོས་འོངས་ལ། དེ་ནི་མི་འགའ་རྡུང་རེས་རྒྱག་པའི་སྒྲ་དང་ཀུན་ནས་མཚུངས།
དེའི་ནང་གི་ཨག་སྐད་ཕྲ་མོ་འབྱིན་པའི་མི་དེའི་ངག་སྒོ་ནི་སྐད་སྒྲ་སྦོམ་པོ་ཅན་དེ་ལས་ལྷག་པར་
མཐོ་ཞིང་། ཉན་པ་ཙམ་གྱིས་དབྱིན་ཇིའི་མིའི་སྐད་མིན་པ་ཐག་གིས་ཆོད་ཅིང་། འཇར་མན་གྱི་
བུད་མེད་ཅིག་གི་སྐད་གདངས་ཡིན་ཡང་སྲིད། (ཁོས་འཇར་མན་གྱི་སྐད་མི་གོ)
གོང་སྨོས་ཀྱི་མི་བཞི་བོས་འདྲི་རྩད་དང་ལེན་བྱས་པའི་རྗེས་སུ་གཅིག་མཐུན་དུ་བསྟན་
པའི་དཔང་ཚིག་ནི། ཁོ་ཚོ་བུ་མོ་ལེ་སི་པ་ལ་ཡེའི་བེམ་པོ་ཡོད་པའི་ཁང་པའི་མདུན་དུ་ཐོན་ཏེ་
བལྟས་པར། སྡོད་ཁང་ལ་ནང་ཟྭ་བརྒྱབ་འདུག་ཅིང་ནང་དུ་འོ་དོད་འབོད་པ་མི་ཐོས་ལ་གཞན་
པའི་སྐད་འབྱིན་པ་ཡང་ཐོས་རྒྱུ་མེད་པར་དལ་ཅག་གེར་འདུག སྒོ་གཏོར་ཏེ་ནང་དུ་འཛུལ་
ནས་ལྟ་སྐབས་མི་གཅིག་ཀྱང་མཐོང་རྒྱུ་མ་བྱུང་། ཁང་པ་སྦུག་མའི་མདུན་རྒྱབ་ཀྱི་སྒེའུ་ཁུང་
ཡོངས་རྫོགས་སྲ་ཞིང་དམ་པོས་གཏན་ཡོད་པ་དང་། ཁང་མིག་བར་གྱི་དཀྱིལ་སྒོ་གཏན་ཡོད་
ཀྱང་སྒོ་ཟྭ་བརྒྱབ་མི་འདུག སྒོར་འབུད་སའི་མདུན་ཁང་གི་སྒོར་ཟྭ་བརྒྱབ་ཡོད་ན་ཡང་ལྡེ་མིག་
ཟྭ་ཁོག་ཏུ་བསྲིངས་ཏེ་སྒོ་ངོས་སུ་དཔྱངས་འདུག བཞི་ཐོག་གི་བར་ཁྱམས་ཀྱི་སྣེ་མོ་ན་ཁང་མིག་
ཅིག་ཡོད་ལ། དེའི་སྒོ་ཆུང་ཟུར་ཙམ་ཕྱེ་ཡོད་པ་དང་ནང་དུ་ཉལ་ཁྲི་རྙིང་པ་དང་སྒམ་ཆུང་སོགས་
སྤུངས་འདུག སྐབས་དེར། མི་རྣམས་ཀྱིས་ལྕམ་མོ་མ་སྨད་གཉིས་འཚོལ་བའི་ཆེད་དུ་དངོས་པོ་
ཡོངས་རྫོགས་གནས་སྤར་ཏེ་ཁང་པའི་ནང་ཧྲིལ་བོ་ས་གློང་རྡོ་གློང་བྱས་ལ། ཐ་ན་དུད་ཁུང་གི་
ནང་ངོས་དག་ཀྱང་ཕྱགས་མས་ཕྱགས་ཏེ་འཚོལ་བཤེར་བྱས་པ་ཡིན། ཐོག་ཁང་འདི་ལ་བརྩེགས་
རིམ་བཞི་འདུག་ཅིང་ཀླད་ན་ལྡིང་ཁང་ཆུང་ཆུང་ནང་ཁྱོན་དོག་པོ་ཅན་ཞིག་སྣང་ལ། དེའི་སྐར་
ཁུང་ནི་ཧ་ཅང་དམ་པོར་གཏན་ཡོད་ཅིང་བལྟས་པ་ཙམ་གྱིས་མི་ལོ་ཤིན་ཏུ་མང་པོར་ཕྱེ་མ་མྱོང་
59

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བ་འདྲ། འཛིང་རེས་ཀྱི་སྐད་སྒྲ་ཐོས་པ་ནས་ཁང་པའི་སྒོ་གཏོར་ཏེ་ནང་དུ་འཛུལ་བའི་བར་དུས་
ཚོད་ག་ཚོད་སོང་བའི་ཐད་དུ། བདེན་དཔང་པ་བཞི་གའི་བཤད་ཚུལ་མི་འདྲ་སྟེ། རེ་འགས་དུས་
ཚོད་སྐར་མ་གསུམ་འགོར་ཟེར་ཞིང་། རེ་གཉིས་ཀྱིས་སྐར་མ་ལྔ་འགོར་ཟེར་མོད། གང་ལྟར་ཡང་
སྒོ་འབྱེད་པར་སྟོབས་ཤུགས་མི་ཉུང་བ་ཞིག་བཀོལ་ཡོད་ཚོད་རེད།
པུར་ཁང་གི་སྦྱིན་བདག ཨ་ཧྥིན་སོ•ཅ་ཞི་ཨོ། ཁོ་ནི་མའོ་ཀི་ཁྲོམ་སྲང་དུ་བསྡད་ཡོད། ཕ་
ཡུལ་ནི་སི་ཕེན་རྒྱལ་ཁབ་ཡིན། ཚང་མ་དང་འགྲོགས་ཏེ་སྒོ་ཆེན་དུ་འཛུལ་ཡོད་ན་ཡང་ཐོག་ཁང་
དུ་འགོས་མེད། ཁོ་ནི་སྐྱེས་པ་ནས་སྙིང་ཆུང་སྡར་མ་ཞིག་ཡིན། ཁོས་ཀྱང་འཛིང་རེས་བྱེད་པའི་སྒྲ་
དེ་ཐོས་ཡོད་ལ། སྐད་སྦོམ་ཞིང་འགྲགས་པོ་ཅན་དེ་ནི་ཧྥ་རན་སིའི་མི་ཞིག་ཡིན་པར་འདོད་ཡོད་
ཅིང་། དེས་ཅི་ཞིག་འཆད་ཀྱིན་འདུག་པ་གསལ་བོ་མི་ཤེས་ན་ཡང་། སྐད་ཕྲ་ཞིང་གསལ་བར་སྒྲོག་
མཁན་དེ་ནི་དབྱིན་ཇིའི་མི་ཞིག་ཡིན་པ་ཐག་གིས་ཆོད་དེ། ཁོས་དབྱིན་སྐད་མི་ཤེས་ཀྱང་སྐད་ཀྱི་
གདངས་ལ་གཞིགས་ཏེ་དེ་ལྟར་བརྡར་ཤ་བཅད་པ་རེད།
ཀ་ར་འཚོང་མཁན་གྱི་སྦྱིན་བདག ཨར་པེ་ཐོ•རྨིན་ཐཱ་ཉི། ཁོ་ཡང་མི་སྐོར་སྔ་མ་དང་
འགྲོགས་ཏེ་ཐོག་ཁང་དུ་འགོ་མཁན་གྲས་ཀྱི་གཅིག་ཡིན། སྐབས་དེར། ཁོས་སྐད་སྒྲ་སྣ་ཚོགས་
ཤིག་ཐོས་བྱུང་ལ། དེའི་ནང་གི་སྐད་སྒྲ་སྦོམ་ཞིང་འགྲགས་པ་ཅན་དེ་ནི་ཧྥ་རན་སིའི་མི་ཞིག་
ཡིན་པ་ཐག་གིས་གཅོད་ཐུབ་པར་མ་ཟད། སྐད་ཆའི་ཚིག་འབྲུ་འགའ་གསལ་བོར་ཐོས་ཐུབ་
ཅིང་། ཚུགས་ཀར་བལྟས་ན་མི་གཞན་པར་ཁ་ཏ་བྱེད་པ་དང་འདྲ། འོན་ཀྱང་། སྐད་ཕྲ་ཞིང་
གསལ་བོ་ཅན་དེས་ཅི་ཞིག་འཆད་ཀྱིན་པ་གསལ་བོར་ཐོས་མ་བྱུང་ལ། སྐད་ཆའི་འཆད་སྟངས་
མགྱོགས་ཤིང་ཉོག་པས་ཨུ་རུ་སུའི་སྐད་ཅིག་ལོས་ཡིན་སྙམ་པའི་ཚོར་བ་སྐྱེས་འོངས། བདེན་
དཔང་པ་འདིའི་བཤད་ཚུལ་དང་སྤྱིར་བཏང་གི་མིའི་བཤད་སྟངས་གཉིས་གཅིག་འདྲར་སྣང་ལ།
ཁོ་ནི་དབྱི་ཐ་ལའི་མི་ཡིན་ཞིང་མ་གཞི་ནས་ཨུ་རུ་སིའི་མི་དང་གླེང་མོལ་བྱས་མ་མྱོང་།
བདེན་དཔང་པ་འགར་སླར་ཡར་འདྲི་རྩད་བྱས་པར། ཚང་མས་མ་བགྲོས་རང་མཐུན་གྱིས་
60

བྱི་ལ་ནག་པོ།
འདི་ལྟར་བདེན་དཔང་བྱས་བྱུང་བ་སྟེ། བཞི་ཐོག་གི་ཁང་མིག་སོ་སོའི་དུད་ཁུང་ཧ་ཅང་ཕྲ་ཞིང་
དོག་པས་མི་ཞིག་ནང་དུ་རྫོང་རྒྱུ་ནི་གཏན་ནས་དཔེ་མི་སྲིད་པ་ཞིག་རེད། ཡང་གཅིག་བཤད་ན།
དུད་ཁུང་གི་སྦུག་ལམ་སེལ་བྱེད་ནི་སྒོར་མདོང་དབྱིབས་ཀྱི་ཕྱགས་མ་སྟེ། དུད་སྦུག་སེལ་མཁན་
གྱིས་ཆེད་དུ་སྤྱོད་ཀྱིན་པའི “ཕྱགས་མ” དེ་རེད། ཕྱགས་མ་འདིས་ཐོག་ཁང་འདིའི་ནང་གི་
དུད་ཁུང་ཡོངས་རྫོགས་ཀྱི་སྦུག་ལམ་ཡོད་ཚད་གཤགས་ཏེ་བརྟོལ་ཐུབ་པ་ཡིན། ཐོག་ཁང་གི་
རྒྱབ་ལོགས་སུ་འཛེག་སྐས་གཞན་པ་གཏན་ནས་མེད་པས་ཚང་མ་ཡར་འགོ་སྐབས། ཐུར་དུ་
འབྲོ་མཁན་གྱི་མི་གཅིག་ཀྱང་འབྱུང་མི་སྲིད། ལྕམ་མོ་ལེ་སི་པ་ལ་ཡེའི་བུ་མོའི་བེམ་པོ་དུད་
ཁུང་ནང་དུ་བཙན་གྱིས་བརྫངས་འདུག་ཅིང་། མི་བཞི་ལྔ་ཙམ་གྱིས་མཉམ་དུ་ཤུགས་སྦྲེལ་ནས་
འཐེན་པས་ད་གཟོད་འདྲུད་ཐུབ་པ་ཙམ་བྱུང་།
སྨན་པ། བྷོད་རོ•ཏིས་མཱ། ནམ་གསལ་བའི་ཚེ་ན་གདན་འདྲེན་ཞུ་བ་ལྟར་བེམ་པོ་ལ་བརྟག་
དཔྱད་བྱེད་དུ་སོང་། སྐབས་དེར། མ་སྨད་གཉིས་ཀྱི་བེམ་པོ་དག་བུ་མོའི་བེམ་པོ་རྙེད་སའི་ཉལ་
ཁང་དེའི་མལ་ཁྲིའི་སྟེང་རས་གདན་ཞིག་གི་ཁུད་དུ་རིང་ཤར་བསྙལ་ནས་འདུག བུ་མོའི་ལུས་
པོ་གང་སར་བསྣད་ཅིང་སྐྱི་མོ་ཡང་གནས་མི་ཉུང་བ་ཞིག་ཏུ་བཤུས་པ་དག་ལ་བལྟས་ན། དངོས་
གནས་དུད་ཁུང་དུ་བཙན་གྱིས་བརྫངས་ཏེ་སྲོག་བཅད་པ་གསལ་བོར་རྟོགས་ཐུབ་ལ། མགུལ་
པའི་ངོས་སུ་རྨ་ཚབས་ཆེན་ཞིག་བཏོད་འདུག་པར་མ་ཟད། ཅི་ཞིག་གིས་བྲད་པའི་རྗེས་ཤུལ་ཤར་
ཤུར་མང་པོ་འཐེན་པའི་ཁར་སྔོ་ཐིག་གར་གོར་འགའ་ལྷུང་འདུག་པར་བརྟགས་ན་སེན་མོས་
བཏོད་པའི་རྨ་རྗེས་ཡིན་པ་གསལ་བོར་ཤེས་ཐུབ། ཤི་བོའི་གདོང་མདོག་ཡོངས་སུ་འགྱུར་འདུག་
ཅིང་། མིག་འབྲས་གཉིས་ཀླད་ལ་འཁོར་ཡོད་ལ། ལྕེའི་ཕྱེད་ཙམ་སོ་ཡིས་བལྡད་དེ་ཕྲལ་བར་བྱས་
འདུག་པ་དང་། བྲང་ངོས་སུའང་གོར་མ་ཞིག་བསྣད་ཡོད་ལ། དེ་ནི་པུས་མོས་ཤུགས་ཀྱིས་མནན་
པའི་ཤུལ་དང་འདྲ། སྨན་པ་འདིའི་བཤད་ཚུལ་ལྟར་ན། ལྕམ་མོའི་བུ་མོ་ནི་གཞན་གྱིས་མགྲིན་པ་
བསྒགས་ཏེ་འཆི་ལམ་དུ་བརྫངས་པ་ཡིན་ཚོད་གདའ་ལ། ལག་དམར་མི་དུ་ཡོད་པ་བཤད་དཀའ་
61

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བ་ཞིག་རེད། ལྕམ་མོའི་བེམ་པོའི་ཡན་ལག་རྣམས་སོ་སོར་ཕྲལ་ཏེ་ཁ་ཐོར་ཡ་བྲལ་དུ་བཏང་
འདུག་སྟེ། དཔུང་བ་གཡས་པ་དང་རྐང་པ་གཡས་པའི་རུས་པ་མང་པོ་གླེབས་ནས་བཅགས་པ་
དང་། རྗེ་ངར་གཡོན་པ་དུམ་བུར་བསིལ་འདུག་པས་ཧ་ཅང་བལྟར་མི་བཟོད་པ་ཞིག་ཏུ་སྣང་ལ།
རྩིབ་གུ་གཡོན་པ་དག་ཀྱང་དེ་དང་ཇི་མ་ཇི་བཞིན་དུ་འདུག བེམ་པོའི་ལུས་ཡོངས་ཆེས་ཆེར་
བསྣད་དེ་ཤ་མདངས་ཐམས་ཅད་ཀྱང་རྩ་བ་ནས་ཡལ་འདུག་པས། གནོད་འཚེ་འདིའི་འབྱུང་རྩ་
ནི་གང་ནས་ཐོན་པ་འགྲེལ་བཤད་རྒྱག་དཀའ་བ་ཞིག་རེད། མི་སྟོབས་ཆེན་ཡ་མེད་ཅིག་དང་
ཕྲད་དེ་དེས་ལྕགས་དབྱུག་གམ་གཏུན་ཤིང་གིས་ཤུགས་ཀྱིས་བརྡེགས་པ་མིན་ན། རྐུབ་སྟེགས་
སམ་ཡང་ན་ལྕི་ཞིང་སྲ་བའི་ལག་ཆ་སྤྱད་དེ་བརྡུངས་ཚེ་ད་གཟོད་ཚད་འདི་འདྲ་ཞིག་ཏུ་བསྐྱལ་
ཐུབ་པ་ཙམ་ཡིན། གལ་ཏེ་བུད་མེད་ཅིག་ཡིན་ན་ལག་ཆ་ཇི་འདྲ་ཞིག་སྤྱད་ཀྱང་འདི་འདྲའི་
རྨས་ལྕི་མོ་ཞིག་བཟོ་རྒྱུ་དཔེ་མི་སྲིད། སྨན་པ་འདིས་ལྕམ་མོའི་བེམ་པོ་མཐོང་བའི་སྐབས་དེར།
བེམ་པོའི་མགོ་བོ་དང་ལུས་པོ་གཉིས་སོ་སོར་ཕྲལ་འདུག་ལ། སྒོས་སུ་མགོ་བོ་ཤ་ཉོག་རུས་ཉོག་ཏུ་
བཏང་བའི་ཚུལ་ནི་ཧ་ཅང་ཚབས་ཆེན་དུ་སྣང་ཞིང་། མགུལ་པ་ནི་རྣོ་དབལ་དང་ལྡན་པའི་སྤུ་གྲི་
ཞིག་གིས་གཏུབ་པ་ཡིན་ཤས་ཆེ།
ཕྱི་ཚན་སྨན་པ། ཡ་ལིས་ཧྲན་ཏ•ཨེ་ཏིས་ཨན། སྨན་པ་ཏིས་མཱ་དང་མཉམ་དུ་གདན་འདྲེན་
ལྟར་སོང་སྟེ་བེམ་པོར་བརྟག་དཔྱད་བཏང་བ་ཡིན། ཁོའི་བཤད་ཚུལ་ནི་སྨན་པ་ཏིས་མཱའི་བསམ་
འཆར་དང་གཅིག་གྱུར་དུ་སོང་འདུག
གཞན་པའི་བདེན་དཔང་པ་འགར་འདྲི་རྩད་བྱས་ན་ཡང་། ད་དུང་ཁུངས་སྣེ་གལ་ཆེན་
ཞིག་ལག་སོན་མ་བྱུང་། དམར་གསོད་ཀྱི་གྱོད་གཞི་འདིའི་བྱུང་རིམ་ཡོད་ཚད་ཀྱི་ཆ་ནས་བཤད་
ན་དངོས་གནས་སྣ་མང་རྙོག་འཛིང་ལྡན་པ་ཞིག་རེད། གལ་ཏེ་དམར་གསོད་ཀྱི་གྱོད་གཞི་འདི་ངོ་
མ་ཞིག་ཡིན་ཚེ། ཕ་རི་སི་ས་ཆར་སྔོན་ཆད་གཏན་ནས་བྱུང་མ་མྱོང་བའི་ཡ་མཚན་ཅན་གྱི་དོན་
རྐྱེན་ཞིག་ལས་མ་འདས་ལ། ཉེན་རྟོག་པའི་ཕྱོགས་ཀྱང་ཅི་བྱ་གཏོལ་མེད་དུ་གྱུར་ཏེ་ད་རག་བར་
62

བྱི་ལ་ནག་པོ།
ཁུངས་སྣེ་ཉག་ཙམ་ཡང་མ་རྙེད་པར་འདུག་གོ།
འདི་ག་ཚགས་པར་ཁང་གིས་གནས་ཚུལ་གསལ་བསྒྲགས་བྱེད་རྒྱུར། ཧྲིན་རོ་ཁི་ཁུལ་
གྱི་མི་རྣམས་སྔར་བཞིན་འཇིགས་སྐྲག་གིས་ཟ་ངེ་ཟིང་ངེར་གྱུར་འདུག ཐོག་ཁང་དེར་སླར་
ཡང་ཐེངས་གཅིག་ལ་འཚོལ་བཤེར་ཞིབ་མོ་མཛད་པ་དང་། བདེན་དཔང་པ་རྣམས་ལ་ཡང་
བསྐྱར་དུ་འདྲི་རྩད་གནད་མོ་བྱས་མོད། སྔར་བཞིན་འབྲས་བུ་སྤུ་ཙམ་མ་ཐོབ། ཡིན་ན་ཡང་།
ཚགས་པར་འདིའི་བརྡ་འཕྲིན་ཟུར་པ་ཞིག་ཏུ་དངུལ་ཁང་གི་ལས་བྱེད་པ་ཨ་ཏའོ་ཧྥུ“ལེ∶པིན་
བཙོན་དུ་བཀག་ཡོད་པ་དང་། ཁོའི་ཉེས་པ་ནི་ཚགས་པར་འདིས་སྔར་བསྒྲགས་པའི་
གནས་ཚུལ་དེ་ཙམ་ལས་གཞན་པའི་བདེན་དཔང་རྣལ་མ་ཞིག་མི་འདུག་ཅེས་བཀོད་ཡོད།
ཏི་པེན་གྱིས་ཚིག་གཅིག་ཀྱང་མི་བཤད་ན་ཡང་། གྱོད་གཞི་འདིའི་བྱུང་འཕེལ་གྱིས་
ཁོ་ལ་སྤྲོ་སྣང་ཆེན་པོ་ཞིག་བསླངས་འདུག་པ་བལྟས་པ་ཙམ་གྱིས་ཤེས་ཐུབ། ལེ•པིན་བཙོན་
དུ་བཀག་པའི་གནས་ཚུལ་བསྒྲགས་རྗེས། ཁོས་ང་ལ་གྱོད་གཞི་འདིར་ལྟ་ཚུལ་ཅི་ཞིག་ཡོད་
ཚུལ་དྲིས་བྱུང་།
ངས་ཕ་རི་སིའི་མི་རྣམས་ཀྱི་ལྟ་ཚུལ་དང་བསྟུན་རྒྱུ་ལས་ཅི་བྱེད། སེམས་སུ་གྱོད་གཞི་
འདི་ནི་ཡ་མཚན་ཅན་གྱི་གསང་བ་ཞིག་ཡིན་པས་ལག་དམར་རྙེད་ཐུབ་པའི་ཐབས་གང་
ཡང་ཡོད་སྲིད་རྒྱུ་མ་རེད་སྙམ།
“ཉེན་རྟོག་པའི་ད་ལྟའི་རྩད་གཅོད་བྱེད་སྟངས་འདི་ཧ་ཅང་ཧ་རེ་ཧུ་རེ་ཞིག་རེད། དེ་
ལྟ་བུ་ཙམ་གྱིས་གྱོད་གཞི་འདི་བརྟོལ་སླ་བར་སྙམ་པ་ནི་ཤིན་ཏུ་དགོད་མི་བྲོ་འམ།” ཏི་པེན་
ན་རེ། “ཕ་རི་སིའི་ཉེན་རྟོག་པས་ཁོ་ཚོ་ནི་སྤྱང་གྲུང་འཛོམས་པས་ཉེས་བརྟོལ་གྱི་འཇོན་
རྩལ་ཆེན་པོ་ལྡན་པར་འུད་བསྟོད་བྱེད་མོད། དོན་དུ་དེ་ནི་གཡོ་སྒྱུའི་སྦྱོར་བ་ལས་མ་འདས་
ཏེ། ཁོ་ཚོས་གྱོད་གཞི་རྩད་གཅོད་བྱེད་དུས་ད་རག་བར་བྱེད་ཐབས་འདི་ཁོ་ན་ལས་གཞན་
སྤྱོད་རྒྱུ་མེད་པ་དང་། བྱེད་ཐབས་དེ་དག་ཀྱང་ར་སུག་ལུག་ལ་མི་འབྱོར་བ་ཏག་ཏག་ཡིན་
63

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པས། གཞན་ལ་རང་དབང་མེད་པར་སྐུ་ཞབས་རུའུ་ཏན་གྱི་རྣམ་ཐར་དེ་དྲན་དུ་འཇུག དེ་
ཡང་སྐུ་ཞབས་རུའུ་ཏན་ནི་སྒྲུང་གཏམ་ཁྲོད་ཀྱི་མི་སྣ་ཞིག་སྟེ། ཁོའི་བསམ་པར་གླུ་དབྱངས་ལ་
མྱོང་རོལ་བྱེད་ན་ངེས་པར་དུ་ཉལ་གོས་གྱོན་ཏེ་ཉན་དགོས་པར་འདོད། དེ་ལྟར་ན། ཉེན་རྟོག་
པའི་བསམ་ཕྱོགས་ཕལ་ཆེ་བ་ཞིག་ནི་སྐུ་ཞབས་རུའུ་ཏན་དང་མཚུངས་པ་རེད། ཁོ་ཚོས་གྱོན་
དོན་བསྒྲུབས་པའི་གྲུབ་འབྲས་ཀྱིས་མི་ལ་ཧ་ལས་པར་བྱེད་ན་ཡང་། མང་ཆེ་བ་ནི་དཀའ་ངལ་
ལ་མི་འཛེམ་པའི་སྡུག་ལས་ལ་བརྟེན་པ་ཉིད་ཡིན། འོན་ཀྱང་ཁྱད་ཆོས་དེ་དག་ལ་ནུས་པ་
མ་ཐོན་ཚེ། འཆར་གཞི་ཡང་སྟོང་པ་ཉིད་དུ་འགྱུར་འགྲོ་བ་ཡིན། དཔེར་ན། ཝེ་ཁི་ཏོ་རིགས་
འདེད་ལ་མཁས་པར་མ་ཟད། ལས་ཀ་སྒྲུབ་དུས་ཀྱང་ལན་བརྒྱར་ཕམ་ཡང་ཞུམ་པ་མེད་པ་
ལྟ་བུ་རེད། ཡིན་ན་ཡང་། ཁོ་ལ་བསམ་བློའི་སྦྱོང་བརྡར་ཐོབ་མེད་པས། མྱུལ་ཞིབ་ཀྱི་སྐབས་
སུ་ནམ་ཡང་ཚད་ལས་བརྒལ་བའི་བརྟག་དཔྱད་ལ་གཡེང་བས་ནོར་འཁྲུལ་གཅིག་འཕྲོར་
གཉིས་མཐུད་དུ་བྱུང་བ་རེད། ཁོས་བྱ་དངོས་ལ་རྟོག་སྐབས་ཉེ་སར་བཅར་རྒྱུ་མང་དྲགས་པས་
དེ་ལས་ལྡོག་སྟེ་ཁོའི་འཆར་ཡན་ནུས་པར་གནོད་སྐྱོན་ཐེབས་པ་རེད། ཕྱོགས་རེ་འགའི་སྟེང་
དུ་ཁོས་བརྟག་དཔྱད་བཏང་བ་ཧ་ཅང་གནད་དུ་ཁེལ་ཡོད་ན་ཡང་གནད་དོན་གྱི་ཁྱོན་ཡོངས་
ངེས་པར་གསལ་འབྱིན་བྱེད་མི་ཐུབ། བྱ་དངོས་འགའ་ཞིག་བལྟས་པ་ཙམ་གྱིས་ཧ་ཅང་གཏིང་
ཟབ་པར་སྣང་ན་ཡང་། དོན་དངོས་ཀྱི་ངོ་གདོང་ནི་ནམ་ཡང་དེ་དག་གི་གཏིང་རིམ་ན་གནས་
པ་ཞིག་མིན། དོན་དམ་དུ། རང་ངོས་ནས་བལྟས་ན། དངོས་གནས་ཅུང་ཟད་གཙིགས་ཆེན་དུ་
སྣང་བའི་ཁུངས་སྣེ་ནི་ནམ་ཡང་ཕྱི་ངོས་སུ་གཡེང་ཡོད་པ་ཐག་གིས་ཆོད་པ་རེད། དོན་དངོས་
ཀྱི་ངོ་གདོང་ནི་སུས་ཀྱང་མཐོང་ཐབས་མེད་པའི་བྲག་ཁུང་གི་ཕུག་ན་ཡོད་པ་མ་ཡིན་པར།
མིག་རྒྱང་གཅིག་གིས་མཐོང་སྲིད་པའི་རི་རྩེ་ན་གནས་ཡོད་པ་རེད། ནོར་འཁྲུལ་གྱི་བྱེད་
སྟངས་དང་འབྱུང་རྩ་འདིའི་རིགས་ནི་ནམ་མཁར་ལྟ་ཞིབ་བྱེད་པའི་དཔེའི་སྟེང་ནས་གསལ་
བཤད་བྱེད་ཆོག་སྟེ། ང་ཚོས་མ་བསམ་ས་ནས་མིག་གིས་གསེག་ལྟ་བྱེད་སྐབས། ནམ་ཡང་
64

བྱི་ལ་ནག་པོ།
སྔར་ལས་ལྷག་པར་རྒྱུ་སྐར་དག་གི་འོད་སྣང་གསལ་བོར་མཐོང་ཐུབ་ཅིང་། དེ་ནི་ཆེད་དུ་རྒྱུ་
སྐར་ལ་གཟིགས་པའི་ཕན་འབྲས་ལས་ཀྱང་ལྷག་པར་སྣང་། དེའི་རྒྱུ་རྐྱེན་ཅི་ཞིག་ཡིན་ཟེར་
ན།དེ་ནི་ང་ཚོའི་མིག་འབྲས་ཀྱི་གྲུབ་སྟངས་ཀྱིས་ཕྱི་གཞོགས་ཀྱིས་ནང་གཞོགས་ལས་ཧ་ཅང་
ཕྲ་བའི་འོད་ཁུངས་ཚོར་ཐུབ་པ་ཐག་བཅད་པའི་སྟབས་རེད། དེ་བས། ང་ཚོས་ནན་ཏན་གྱིས་
ནམ་མཁའི་རྒྱུ་སྐར་ལ་ལྟ་བའི་སྐབས་སུ།དེ་ལས་ལྡོག་སྟེ་དེའི་འོད་སྣང་ལེགས་པོ་ཚོར་ཐབས་
མེད། རྒྱུ་མཚན་ནི་མིག་གིས་དྲང་ངོས་ནས་རྒྱུ་སྐར་ལ་ལྟ་བའི་དུས་མཚུངས་སུ་འོད་ཁུངས་
གཞན་པ་མང་པོ་ནས་མཆེད་པའི་འོད་ཐིག་དག་མིག་འབྲས་ཀྱི་ཁོང་དུ་འཛུལ་བའི་སྟབས་
རེད། དེ་ལས་ལྡོག་སྟེ་གསེག་མིག་གིས་རྒྱུ་སྐར་ལ་ལྟ་བའི་སྐབས་སུ་འདི་འདྲའི་ཟུར་སྐྱོན་མི་
འབྱུང་བ་ཡིན། ཉེན་རྟོག་པ་རྣམས་ཀྱིས་གྱོད་གཞི་རྩད་གཅོད་བྱེད་པ་ཡང་སྐབས་འགར་དྲང་
མིག་གིས་རྒྱུ་སྐར་ལ་ལྟ་བ་དང་མཚུངས་ཏེ། ཐལ་དྲགས་པའི་བྱེད་ཐབས་དང་བསམ་བློ་ནི་
དེ་ལས་ལྡོག་སྟེ་རབ་རིབ་ཏུ་གྱུར་ཏེ་མི་གསལ་བ་ཡིན། གལ་ཏེ་ནམ་མཁའི་དབྱིངས་ལ་མིག་
གིས་ཧྲིག་ཧྲིག་ཏུ་བལྟས་ཏེ་ཐལ་དྲགས་པའི་ཕྱོགས་བསྡུས་དང་ཚད་ལས་འདས་པའི་ཐད་
ཀའི་ཕུར་ཚུགས། འགོར་དྲགས་པའི་དུས་ཚོད་ལ་བརྟེན་ན་གསེར་གྱི་སྐར་མ་ཡིན་ཡང་རབ་
རིབ་དང་མོག་པོར་འགྱུར་བ་ཡིན།"
“དམར་གསོད་ཀྱི་གྱོད་གཞི་འདི་གཉིས་ལ་མཚོན་ན། ང་ཚོས་ཐོག་མར་གཏིང་ཟབ་
པའི་བརྟག་དཔྱད་བྱས་རྗེས་ད་གཟོད་བློ་ཇུས་འཐེན་ན་འགྲིག་གི་རེད། དེ་མིན་ན་ང་ཚོས་
གྱོད་གཞི་འདི་ལ་ཡང་དག་པའི་ལྟ་ཚུལ་འདོན་ཐབས་མེད། གལ་ཏེ་རང་ཉིད་དངོས་སུ་
བརྟག་དཔྱད་ལ་ཞུགས་ན་སྤྲོ་སྣང་ཡང་འཕེལ་ཐུབ་ངེས་རེད། (ངའི་བསམ་པར་དགའ་སྣང་
ཞེས་པའི་ཡི་གེ་འདི་འདྲ་སྤྱད་ན་ལེགས་པར་འདོད་ཀྱང་ངག་ནས་ཅི་ཡང་མ་ཐལ)ལོས་
ཡིན། ངས་འདི་ལྟར་བཤད་པར་རྒྱུ་མཚན་ཡོད་དེ། ད་ལྟ་བཙོན་དུ་བཅུག་པའི་ལེ•པིན་
གྱིས་དེ་སྔོན་ང་ལ་རོགས་བྱས་མྱོང་ཡང་ངས་ད་རག་བར་དུ་དྲིན་ལན་འཇལ་མ་མྱོང་།དེས་
65

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ན་འུ་གཉིས་གྱོད་དོན་འབྱུང་སའི་ཡུལ་དངོས་ལ་བལྟ་རུ་འགྲོ། ངས་ཉེན་རྟོག་དཔོན་པོ་ཀི་
ག་གེ་མོ་ལགས་ངོ་ཤེས་པས་ནང་དུ་འགྲོ་རུ་འཇུག་པ་ཁོ་ཐག་ཡིན།”
ཅུང་མ་འགོར་བར། ངེད་གཉིས་ལ་ཉེན་རྟོག་པའི་ཆོག་མཆན་ཐོབ་ནས་མའོ་ཀི་ཁྲོམ་
སྲང་དུ་ཕྱིན། ཁྲོམ་སྲང་དེ་ནི་ཧྲི་ལིས་ཨི་སྲང་ལམ་དང་ཧྲིན་རོ་ཁི་སྲང་ལམ་གཉིས་ཀྱི་བར་
དུ་ཡོད་ཅིང་། བལྟས་པ་ཙམ་གྱིས་གང་སར་གད་སྙིགས་ཀྱིས་ཁེངས་འདུག ངེད་གཉིས་
ཀྱི་སྡོད་ཤག་དང་གནས་འདི་གཉིས་ཀྱི་བར་དུ་ལམ་ཐག་ཧ་ཅང་རིང་པོ་ཞིག་ཡོད་པས།
གནས་དེར་འབྱོར་བའི་སྐབས་དེར་ས་སྲོས་ཀྱི་དུས་ལ་སླེབས་འདུག་ཀྱང་ཐོག་ཁང་དེ་
ལམ་སང་རྙེད་ཐུབ་པ་བྱུང་། མི་མི་ཉུང་བ་ཞིག་ད་རུང་ཁྲོམ་སྲང་གི་ཁ་གཏད་དུ་འགྲེང་སྟེ་
དམིགས་ཡུལ་སྤུ་ཙམ་མེད་པར་མགོ་བོ་བཏེགས་ཏེ་ཡ་མཚར་བའི་ངང་མིག་གིས་དམ་པོར་
གཏན་པའི་སྒེའུ་ཁུང་ལ་ཧུར་རེར་ཅེར་ནས་འདུག འདི་ནི་ཕ་རི་སི་ཡུལ་གྱི་ཁྱད་ཆོས་
ཅན་གྱི་ཐོག་ཁང་དཀྱུས་མ་ཞིག་ཡིན་ཞིང་། སྒོ་ཆེན་གྱི་འགྲམ་དུ་ཤེལ་གྱིས་སྤྲས་པའི་ཁང་
མིག་ཅིག་ཡོད་པ་དང་དེའི་ཀླད་ཀྱི་སྒེའུ་ཁུང་ངོས་སུ་ཕར་འདེད་ཚུར་འདེད་བྱེད་ཆོག་པའི་
བྱང་བུ་ཞིག་བཀལ་འདུག་ལ། སྟེང་དུ “སྒོ་ཁང” ཞེས་པའི་ཡི་གེ་གཉིས་བཀོད་འདུག
ངེད་གཉིས་སྒོ་དེའི་ནང་དུ་མ་འཛུལ་བར་ཐོག་མར་སྲང་ལམ་གྱི་སྣེ་མོའི་བར་དུ་ཕྱིན་ཏེ་
སྲང་ལམ་གཞན་ཞིག་ཏུ་དཀྱོགས་པ་དང་། དེ་ནས་ཡང་བསྐྱར་ཐོག་ཁང་གི་རྒྱབ་ཏུ་བསྐོར་
ཏེ་སོང་། དེའི་བར་དུ། ཏི་པེན་གྱིས་བློ་ཧ་ཅང་རྣལ་མོས་ཐོག་ཁང་དེ་དང་གཡས་གཡོན་
མདུན་རྒྱབ་ཀྱི་ལམ་ངོས་ཀུན་ལ་བརྟག་དཔྱད་ཚད་ལེན་ཐེངས་ཤིག་བྱས་མོད། འོན་ཀྱང་།
ངས་ཁོའི་བྱ་བྱེད་ཀྱི་སྟེང་ནས་འཇོན་ནུས་ཁྱད་པར་བ་ཞིག་མཐོང་མ་བྱུང༌།
ཅུང་མ་འགོར་བར། ངེད་གཉིས་སྔར་གྱི་ལམ་དུ་ཞུགས་ཏེ་ཐོག་ཁང་གི་མདུན་དུ་ཐོན་པ་
དང་། སྒོ་ཅོང་བརྡུངས་ཤིང་དཔང་ཡིག་བསྟན་རྗེས། སྒོ་སྲུང་གིས་ངེད་གཉིས་ནང་དུ་འགྲོ་རུ་
བཅུག་སོང་། ངེད་གཉིས་ཐོག་ཁང་དུ་འཛུལ་ཏེ་བཞི་ཐོག་གི་ལྕམ་མོའི་བུ་མོའི་བེམ་པོ་འཇོག་
66

བྱི་ལ་ནག་པོ།
སའི་ཁང་པ་དེ་རྙེད་བྱུང་ལ། ལྕམ་མོ་མ་སྨད་གཉིས་ཀྱི་བེམ་པོ་ད་དུང་དེ་གར་བསྙལ་འདུག
ཁང་པའི་ནང་ཅུང་ཟད་འཁྲུགས་པར་འདུག་ན་ཡང་སྔར་གྱི་རྣམ་པ་ཅི་ཡང་སྒུལ་མི་འདུག་
པར། ངས་མཐོང་བའི《གླེང་སྟེགས》ནང་དུ་བཀོད་པའི་གནས་ཚུལ་དང་མི་འདྲ་ས་གང་ཡང་
མེད། ཏི་པེན་གྱིས་ཁང་པའི་ནང་གི་མ་སྨད་གཉིས་ཀྱི་བེམ་པོ་དང་བཅས་པའི་དངོས་པོ་ཀུན་
ལ་ཞིབ་བཤེར་ནན་མོ་ཞིག་བྱས་རྗེས་ཁང་མིག་གཞན་པའི་ནང་དུ་བལྟས་པ་དང་། དེའི་རྗེས་
ར་སྐོར་ནང་དུ་ཡོང་། སྐབས་དེ་ཤེད་ཀྱི་རིང་དུ། ཉེན་རྟོག་པ་ཞིག་གིས་མགོ་ནས་མཇུག་བར་
དུ་ངེད་གཉིས་ལ་སྡོངས་གྲོགས་མཛད་དེ་ས་རུབ་པའི་བར་བརྟག་དཔྱད་བྱས་པ་དང་།ས་རུབ་
རྗེས་ང་ཚོ་དོན་རྐྱེན་འབྱུང་ཡུལ་དང་མཉམ་དུ་ཁ་བྲལ་བ་ཡིན། ཁྱིམ་དུ་ལོག་པའི་ཞོར་དུ།
ངའི་གྲོགས་པོ་ཉིན་རེའི་ཚགས་པར་ཁང་ཞིག་ཏུ་ཕྱིན་ཏེ་དུས་ཚོད་ཅུང་ཙམ་འགོར་སོང་།
གོང་དུ་བཤད་མྱོང་བ་ལྟར། ངའི་གྲོགས་པོ་ཏི་པེན་ནི་ཡ་མཚན་ཅན་གྱི་མི་ཞིག་རེད།
བློ་ཡུལ་ལས་འདས་པའི་བསམ་ཕྱོགས་དང་འཆར་སྒོ་ནི་ཁོའི་ཀླད་པའི་ནང་དུ་མཚམས་མི་
འཇོག་པར་འགུལ་སྐྱོད་བྱེད་ཀྱིན་ཡོད། ང་ཚོས་དོན་རྐྱེན་འབྱུང་ཡུལ་དུ་བརྟག་དཔྱད་བྱས་
རྗེས། ཁོའི་དགའ་ཕྱོགས་ཡ་མཚན་ཅན་དེ་སླར་ཡང་མགོ་བརྩམས་ཏེ་ཐོན་བྱུང་མོད། འོན་
ཀྱང་། ཁོས་ང་ལ་དོན་རྐྱེན་འདིའི་སྐོར་དཔྱད་བསྡུར་མི་བྱེད་ལ། ཉིན་གཅིག་འགོར་རྗེས་
ཀྱི་ཕྱི་དྲོ་ཞིག་ལ་ཁོས་ད་གཟོད་ང་ལ་ཧ་ཅང་གློ་བུར་གྱི་ངང་ནས་གྱོད་དོན་འབྱུང་སའི་ཡུལ་
དུ་དོན་དག་ཁྱད་པར་བ་འདྲ་མཐོང་ཡོད་མེད་དྲིས་བྱུང་།
ཁོས་སྐད་ཆ་དེ་འདྲི་སྐབས། སྐད་ཀྱི་གདངས་ལས “ཁྱད་པར་བ” ཞེས་པའི་ཡིག་
འབྲུ་གཉིས་ནན་མོའི་སྒོ་ནས་བཏོན་འོངས་ལ། དེས་ཅི་ཡིན་འདི་ཡིན་མེད་པར་ང་ལ་ཁོང་
འདར་ཞིག་རྒྱག་ཏུ་བཅུག
“མེད། ཁྱད་པར་བ་ཞིག་མཐོང་མ་བྱུང་།” ངས་དེ་ལྟར་ལན་འདེབས་བཞིན “ཆེས་
མང་ནའང་ཚགས་པར་ངོས་ཀྱི་དེ་དང་མི་འདྲ་བ་ཞིག་བཤད་རྒྱུ་མེད” ཅེས་བཤད།
67

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ཚགས་པར་དེ་གས་ད་དུང་ཡ་ང་བའི་དམར་གསོད་གྱོད་གཞི་འདིའི་རྒྱུན་ལྡན་
མ་ཡིན་པའི་འཇིགས་སྣང་རང་བཞིན་དེ་མྱོང་ཐུབ་ཀྱི་མི་འདུག” ཁོས་དེ་ལྟར་ང་ལ་ལན་
འདེབས་བཞིན “ཡིན་ན་ཡང་། ཚགས་པར་དེའི་སྙིང་པོ་མེད་པའི་གཏམ་ལ་ཁ་ཡ་མ་བྱེད།
ངས་བལྟས་ན། གྱོད་དོན་འདི་ཚང་མས་བརྟོལ་མི་ཐུབ་པར་འདོད་ཀྱིན་འདུག་མོད། དོན་ལ་
གྱོད་གཞི་འདི་ལ་རྒྱུན་ལྡན་ལས་འདས་པའི་ཁྱད་ཆོས་ཡོད་པས།དེ་ལས་ལྡོག་སྟེ་ལས་སླ་མོའི་
ངང་ཐག་གཅོད་བྱེད་ཐུབ་པ་རེད། རྒྱུ་མཚན་ནི་ཕྱི་ངོས་ནས་བལྟས་ན་ལག་དམར་ལ་ཀུན་
སློང་ཅི་ཡང་མེད་པ་སྟེ། དེ་ཡང་མི་གསོད་པའི་སྟེང་གི་ཀུན་སློང་ཟེར་བ་མིན་པར་མི་གསོད་
པའི་ཐད་དུ་གཡོ་ཐབས་དེ་འདྲའི་ཡ་ང་བ་ཞིག་སྤྱོད་པའི་ཀུན་སློང་ལ་ཟེར་བ་ཡིན། དེ་བས།
ཉེན་རྟོག་པ་རྣམས་ཀྱང་ཅི་བྱ་གཏོལ་མེད་དུ་གྱུར་པ་རེད། ཐོག་ཁང་དུ་གནོད་འཚེ་ཐེབས་
པའི་སྲས་མོ་ལེ་སི་པ་ལ་ཡེ་མ་གཏོགས་ལོགས་སུ་མི་གཞན་སུ་ཡང་མེད་པ་དང་། ཡར་འགོས་
ཏེ་ཡོང་བའི་མིའི་མིག་འོག་ནས་ཐར་ཐུབ་པའི་ལམ་ཞིག་གང་ནའང་མེད་པའི་དོན་དངོས་
དེ་དང་དངོས་སུ་གསལ་བོར་གོ་མྱོང་བའི་འཛིང་རེས་བྱེད་པའི་སྐད་སྒྲ་དེ་དག་ལ་བརྟགས་
ན། ཕྱི་ངོས་སྟེང་ཧ་ཅང་འགལ་ཟླར་གྲུབ་འདུག་མོད། ཉེན་རྟོག་པས་དེ་ཙམ་ཡང་ཅི་ཡིན་
འདི་ཡིན་མ་རྟོགས་པར་རྙོག་འཛིང་ཅན་དུ་བསྒྱུར་འདུག བདེན་ཏེ། ཁང་པའི་ནང་ཡོངས་
རྫོགས་བཅོམ་ཆག་སྐྱ་ཉིལ་ལེར་བཏང་བ་དང་། བེམ་པོ་དུད་ཁུང་ནང་དུ་བརྫངས་པ། བེམ་
པོའི་མགོ་ལུས་གཉིས་སོ་སོར་ཕྲལ་བའི་གྱོད་དོན་འདི་དག་གི་སྟེང་དུ་ད་སོ་མ་བཤད་པའི་
དོན་དངོས་དེ་དག་དང་ད་དུང་གླེང་དོན་མང་པོ་མེད་པའི་གནས་ཚུལ་དག་བསྣན་པའི་ཚེ།
ཉེན་རྟོག་པས་རང་ཉིད་འུད་སྒྲོག་བྱེད་པའི་སྤྱང་གྲུང་གི་བྱེད་ཐབས་དེ་དག་རང་བཞིན་གྱིས་
སྤྱོད་ཐབས་མ་བྱུང་བར་ཨ་ཆད་འུ་ཐུག་ཏུ་འདུག་པ་ཤེས་ཐུབ། སྤྱིར་ན་ཁོ་ཚོས་ནོར་འཁྲུལ་
ཧ་ཅང་ཆེན་པོ་ཞིག་བཟོས་འདུག་མོད། དེ་ནི་རྒྱུན་ལྡན་གྱི་དོན་དག་ཅིག་ཀྱང་ཡིན་ཏེ། ཁོ་
ཚོས་མཐོང་དཀའ་བའི་དོན་རྣམས་གཏིང་ཟབ་ཅིང་དཔོག་ཐབས་མེད་པའི་དོན་དུ་བརྩིས་
68

བྱི་ལ་ནག་པོ།
པའི་རྐྱེན་རེད། ཡིན་ན་ཡང་། གལ་ཏེ་དོན་དངོས་ངོ་མ་དེ་ལ་རྟོག་ཞིབ་བྱེད་ན། ངེས་པར་དུ་
གཏན་ཆགས་ཀྱི་རྒྱུན་སྲོལ་གཏོར་དགོས་ལ། དེ་ལྟར་བྱས་ན་ཡང་དག་པའི་གནས་ལུགས་
ཤིག་རྙེད་ཐུབ་པ་རེད། དཔེར་ན། འུ་ཅག་གིས་མིག་སྔར་གྱོད་དོན་ལ་རྩད་གཅོད་བྱེད་པ་དང་
འདྲ་བར། “དོན་རྐྱེན་ཅི་ཞིག་བྱུང” ཞེས་འདྲི་བ་ལས་ད་དུང “གཏན་ནས་བྱུང་མ་མྱོང་
བའི་དོན་རྐྱེན་ཅི་ཞིག་བྱུང” ཞེས་དྲིས་ན་འགྲིག་པ་ལྟར་ཡིན།དྲང་མོར་བཤད་ན།དོན་རྐྱེན་
འདི་ངས་དེ་མ་ཉིད་དུ་ཐག་གཅོད་བྱེད་ཐུབ་ལ། ཡང་གཅིག་བཤད་ན་སྔར་ནས་ཐག་གཅོད་
བྱས་ཟིན་ཏེ། ངས་བལྟས་ན་ཧ་ཅང་ལས་སླ་མོ་ཞིག་ཡིན་པ་ལ་ཉེན་རྟོག་པས་དེ་ལས་ལྡོག་སྟེ་
གནད་དཀའ་མོ་ཞིག་ཏུ་མཐོང་ནས་ཐག་གཅོད་གཏོང་མི་ཐུབ་པར་འདོད་འདུག་པ་དང་། དེ་
གཉིས་ནི་ཏག་ཏག་མཐུན་སྡུར་དུ་གྲུབ་འདུག་པ་རེད།”
ང་རེ་ཞིག་ཧ་ལས་པ་དང་ཁ་རོག་གེར་ཁོ་ལ་ཧྲིག་གེར་བལྟས་ནས་བསྡད།
“ངས་ད་ལྟ་སྒུག་བཞིན ……” ཁོས་ཁང་སྒོར་ལྟ་ཙམ་བྱས་རྗེས་མུ་མཐུད་དུ་བཤད་
རྒྱུར། “ངས་མི་ཞིག་ལ་སྒུག་བཞིན་བསྡད་ཡོད། མི་དེ་ནི་དོན་རྐྱེན་དེ་གཉིས་ཀྱི་ལག་དམར་
མིན་ན་ཡང་ཐང་། གང་ལྟར་ད་ཐེངས་ཀྱི་དམར་གསོད་འདི་ལ་འབྲེལ་བ་འགའ་ཡོད་པ་ཁོ་
ཐག་ཡིན། ཡིན་ན་ཡང་། ཉེས་སྤྱོད་འདིའི་ནང་གི་མི་ཆོས་ལས་འདས་པའི་གདུག་རྩུབ་ཀྱི་
བྱུང་བ་དེར་ཁོ་རང་འབྲེལ་བ་སྤུ་ཙམ་མེད་པར་སྣང་། ངའི་རིགས་འདེད་འདི་འཆུག་མེད་
པར་སྨོན། རྒྱུ་མཚན་ནི་ངས་གྱོད་གཞི་འདི་བརྟོལ་བའི་རེ་བ་ཡོད་ཚད་རིགས་འདེད་འདིའི་
སྟེང་ལ་བཅོལ་ཡོད་པའི་སྟབས་ཀྱིས་ཡིན། ངས་དུས་རྣམ་ཀུན་ཏུ་མི་དེ་ཁང་པ་འདིའི་ནང་དུ་
ཡོང་བར་རེ་སྒུག་བྱེད་ཀྱིན་ཡོད། རེད་ཡ། ཡང་ན་འདིར་མི་ཡོང་ནའང་ཐང་། འོན་ཀྱང་ཕལ་
ཆེར་ཡོང་སྲིད་ཀྱི་རེད། གལ་ཏེ་ཡོང་ན་ངེས་པར་དུ་ཁོ་རང་འགོག་དགོས། འདི་ནི་དཀྲུམ་
མདའ་རེད། འུ་གཉིས་ཀྱིས་ཀྱང་གལ་ལ་ཐུག་ན་དཀྲུམ་མདའ་ཇི་ལྟར་སྤྱོད་པ་ལོས་ཤེས།”
ངས་དཀྲུམ་མདའ་ལག་ཏུ་བླངས་རྗེས། ཡུད་ཙམ་ལ་རང་ཉིད་གང་དུ་ཡོད་པ་ཡང་
69

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མི་ཚོར་བ་དང་རང་གི་རྣ་བ་ལ་ཡང་ཡིད་མི་ཆེས་པར་གྱུར། འོན་ཀྱང་། ཏི་པེན་གྱིས་མུ་
མཐུད་དུ་ཅི་ཞིག་འཆད་ཀྱིན་འདུག་ལ། ཚུགས་ཀར་བལྟས་ན་ཁེར་ལབ་རྒྱག་པ་དང་ཀུན་
ནས་མཚུངས། ངས་སྔོན་ལ་བཤད་མྱོང་བ་ལྟར། ཁོ་རང་གནས་ཚུལ་འདི་ལྟ་བུར་ཕྲད་ཚེ་
ནམ་ཡང་སྣང་བ་དེ་འདྲ་མེད་པར་ཁ་གཡེང་མིག་གཡེང་བྱས་ཏེ་འདུག་པར་དགའ་བ་
རེད། ཁོའི་སྐད་ཆ་དེ་དག་ནི་ང་ཁོ་ནར་བཤད་པ་ཡིན་པས་སྐད་མགོ་མི་མཐོ་ན་ཡང་། སྒྲ་
གདངས་ནི་དངོས་གནས་ཐག་རིང་གི་མི་ཞིག་ལ་བཤད་པ་དང་མཚུངས་ལ། ཁོའི་མིག་
གིས་ད་དུང་ཐོག་མཐའ་བར་གསུམ་དུ་གྱང་ངོར་ཧུར་རེར་བལྟས་ནས་འདུག
“ཐོག་ཁང་གི་འཛེག་སྐས་སྟེང་ཀུན་གྱིས་ཐོས་པའི་འཛིང་རེས་ཀྱི་སྒྲ་ནི་བུད་མེད་
དེ་གཉིས་ཀྱི་སྐད་མ་རེད། འདིའི་ཕྱོགས་ནས་བདེན་དཔང་པས་ཡོངས་སུ་ར་སྤྲོད་བྱས་
འདུག” ཏི་པེན་གྱིས་བཤད་རྒྱུར། “འུ་གཉིས་ཀྱིས་རྩ་བ་ནས་དེ་ལ་ཡིད་ཆེས་བྱས་ཆོག
ལྷག་པར་དུ་ལྕམ་མོས་ཐོག་མར་རང་གི་བུ་མོ་བསད་རྗེས་རང་སྲོག་བཅད་པར་དེ་བས་དོགས་
པ་སྐྱེ་མི་དགོས། ངས་འདི་ལྟར་བཤད་དོན་ནི་གཙོ་བོར་དམར་གསོད་ཀྱི་བྱེད་ཐབས་གསལ་
བཤད་བྱེད་པའི་ཆེད་དུ་ཡིན། ལྕམ་མོ་ལེ་སི་པ་ལ་ཡེའི་ལུས་སྟོབས་དེ་འདྲ་མི་ཆེ་བས་བུ་མོའི་
བེམ་པོ་དུད་ཁུང་ནང་རྫོང་མི་ནུས་པ་ཁོ་ཐག་ཡིན། གཞན་ཡང་། ལུས་ཡོངས་བསྣད་འདུག་
པ་དེས་མོས་རང་སྲོག་བཅད་པ་མིན་པ་གསལ་བཤད་བྱེད་ཐུབ། དེ་བས། དམར་གསོད་གཏོང་
མཁན་ནི་མི་སྣ་གསུམ་པ་ཞིག་ཡིན་པར་མ་ཟད། དེའི་སྐད་སྒྲ་ནི་ཚང་མས་ཐོས་མྱོང་བའི་
འཛིང་རེས་བྱེད་པའི་སྐད་སྒྲ་དེ་དང་འདྲ་བོ་འདུག ད་ལྟ་ངས་བདེན་དཔང་པ་དག་གི་དཔང་
ཚིག་དག་གླེང་ན་ཇི་འདྲ་རེད། ཐོག་མར་སྐད་སྒྲ་འདིའི་སྐོར་གྱི་དཔང་ཚིག་ཡོད་ཚད་ལོགས་
སུ་བསྐྱུར་ཏེ། མཁོ་འདོན་བྱས་པའི་དཔང་ཚིག་ནང་གི་དམིགས་བསལ་གྱི་ཆ་འབའ་ཞིག་
གླེང་རྒྱུ་ཡིན། ཁྱོད་ཀྱིས་དམིགས་བསལ་གྱི་ཆ་མཐོང་ཐུབ་ཡོད་དམ།”
ངས་ཏི་པེན་ལ “དཔང་མི་ཡོད་ཚད་ཀྱིས་སྐད་སྦོམ་ཞིང་འགྲགས་པའི་མི་དེ་ནི་ཧྥ་རན་
70

བྱི་ལ་ནག་པོ།
སིའི་མི་ཞིག་ཡིན་པར་འདོད་ཀྱིན་ཡོད་མོད། འོན་ཀྱང་། སྐད་ཕྲ་ཞིང་གསལ་བའི་མི་སྟེ། ཡང་
ན་དཔང་མི་དག་གི་ཁྲོད་ནས་གཅིག་གིས་བཤད་པ་ནང་བཞིན་གྱི་རྣ་བར་གཟན་པའི་སྐད་
འབྱིན་མཁན་དེ་སུ་ཡིན་གྱི་འདོད་ཚུལ་ཐད་དུ་མི་རེར་བཤད་ཚུལ་རེ་འདུག” ཅེས་བཤད།
“དེ་ནི་ད་གཟོད་བདེན་དཔང་རེད།” ཏི་པེན་གྱིས་བཤད་རྒྱུར། “འོན་ཀྱང་དེ་ནི་
བདེན་དཔང་གི་དམིགས་བསལ་གྱི་གནད་མ་རེད། ཁྱོད་ཀྱིས་དམིགས་གསལ་གྱི་གནད་
གང་ཡིན་པ་དེ་བཤད་མ་བྱུང་། ཡང་གཅིག་བཤད་ན། ཁྱོད་ཀྱི་ལྟ་ཚུལ་ཁྱད་པར་བ་མ་རེད་
ཟེར་བ་མིན། འོན་ཀྱང་དེས་བདེན་དཔང་དེ་དག་གི་ཁྲོད་དུ་དངོས་གནས་རིན་ཐང་ཅན་
གྱི་ཆ་མི་འདུག་པའི་རྒྱུ་མཚན་སྟོན་ག་ལ་ཐུབ། ཁྱོད་ཀྱིས་བཤད་པའི་དཔང་མི་དེ་དག་
གིས་སྐད་སྒྲ་སྦོམ་ཞིང་འགྲགས་པ་ཅན་དེ་ནི་ཧྥ་རན་སིའི་མི་རེད་ཟེར། འདིའི་ཐད་ཀྱི་གླེང་
ཕྱོགས་ནི་ཧ་ཅང་ཚབས་ཆེ་བ་ཞིག་མ་རེད། ཡིན་ན་ཡང་། སྐད་སྒྲ་ཕྲ་ཞིང་གསལ་བའི་མི་
དེ་སུ་ཡིན་པའི་བཤད་སྟངས་ཐད་དུ་དཔང་མི་རྣམས་ཀྱི་ལྟ་ཚུལ་མི་འདྲ་བ་ཐོན་པའི་རྒྱུ་
མཚན་ཅི་ཡིན་པར་ཁྱོད་ཀྱིས་བསམ་བློ་བཏང་ཨེ་མྱོང་། ངས་བལྟས་ན་རྒྱུན་ལྡན་མ་ཡིན་
པའི་གནད་ཀ་ནི་མི་རྣམས་ཀྱིས་ལག་དམར་དེ་རྒྱལ་ཁོངས་གང་གི་ཡིན་པ་ཐག་གཅོད་
བྱེད་མ་ཐུབ་པ་དེ་མ་ཡིན་པར། དཔང་མི་དག་གི་ཁྲོད་དུ་དབྱི་ཐ་ལའི་མི་དང་དབྱིན་ཇིའི་
མི། སི་ཕེན་གྱི་མི། ཧོ་ལན་གྱི་མི། ཐ་ན་ཧྥ་རན་སིའི་མི་ཡང་ཡོད་བཞིན་དུ་སུས་ཀྱང་ལག་
དམར་ནི ‘ཕྱི་གླིང་པ’ ཡིན་པར་འདོད་པ་སྟེ། ཡང་གཅིག་བཤད་ན། ཁོ་ཚོ་མི་རེ་རེས་ཧ་
ཅང་ཐག་ཆོད་པོའི་སྒོ་ནས་ལག་དམར་ནི་རང་ཉིད་དང་རྒྱལ་ཁོངས་མི་གཅིག་པ་བསྟན་
པ་དེ་རེད། དེ་ལས་ཀྱང་ཡ་མཚན་ཆེ་བ་ནི། དཔང་མི་རེ་རེས་དེ་ལྟར་བདེན་དཔང་བྱེད་
སྐབས། ཕལ་ཆེར་ཚང་མས་ལག་དམར་གྱི་སྐད་ཆ་ཧ་མི་གོ་ཚུལ་བཤད་འོངས་ལ། ཁོ་ཚོས་
རང་གིས་ཧ་མི་གོ་བའི་སྐད་ཆས་ལག་དམར་གྱིས་བཤད་པའི་སྐད་ཆ་ངོས་འཛིན་དང་ཐག་
གཅོད་བྱེད་ཐུབ་པ་ཧ་ལས་པ་ཞིག་མ་ཡིན་ནམ། གལ་ཏེ་ཁྱོད་ཀྱིས་རྒྱལ་ཁབ་ག་གེ་མོའི་
71

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྐད་རིགས་མི་གོ་བ་ཡིན་ན། ཁྱོད་ཀྱིས་ལག་དམར་གྱིས་བཤད་པ་ནི་རྒྱལ་ཁབ་དེའི་སྐད་
རིགས་ཡིན་པ་ཐག་གཅོད་པ་དང་དུས་མཚུངས་སུ་ལག་དམར་ནི་རྒྱལ་ཁབ་གང་དེའི་མི་
ཡིན་པ་ངོས་བཏགས་བྱེད་ཐུབ་བམ། ཉེན་རྟོག་པའི་དཔང་མི་ནི་ཧྥ་རན་སིའི་མི་ཡིན་པ་ལ།
ཁོས་རང་ངོས་ནས་ལག་དམར་གྱིས་ཅི་ཞིག་བཤད་པ་ཧ་མི་གོ་མོད། འོན་ཀྱང་དེས་བཤད་
པ་ནི་སི་ཕེན་གྱི་སྐད་ཡིན་འོས་ཟེར་ལ། ཟ་ཁང་གི་སྦྱིན་བདག་ནི་ཧོ་ལན་གྱི་མི་ཡིན་ཡང་།
ཁོས་ཧྥ་རན་སིའི་སྐད་རིགས་མི་རྟོགས་པའི་གནས་ཚུལ་འོག་ཏུ་སྐད་སྒྲ་ཕྲ་ཞིང་གསལ་
བའི་མི་དེ་ནི་ཧྥ་རན་སིའི་མི་ཡིན་པར་ངོས་བཏགས་བྱེད་པ་རེད། དོ་སྣང་བྱོས་དང་། ཁོ་
རང་ངོས་ནས་ཧྥ་རན་སིའི་སྐད་རིགས་བཤད་མི་ཤེས་ཀྱང་ཁོའི་དཔང་ཚིག་ནི་ལོ་ཙཱ་བྱས་
རྗེས་འདྲི་རྩད་བྱས་པ་ཉིད་རེད། འཚེམ་བཟོ་པ་ནི་དབྱིན་ཇིའི་མི་ཡིན་ལ། ཁོའི་བསམ་
པར་ལག་དམར་ནི་འཇར་མན་པ་ཞིག་ཡིན་པར་འདོད་མོད། འོན་ཀྱང་ཁོ་རང་ངོས་ནས་
འཇར་མན་གྱི་སྐད་མི་གོ་བ་ཡིན། པུར་ཁང་གི་ལས་ཀ་པ་ནི་སི་ཕེན་གྱི་མི་ཡིན་པར་མ་
ཟད། ཁོས་ལག་དམར་ནི་དབྱིན་ཇིའི་མི་ཡིན་པར་ཁོ་ཐག་བཅད་ཡོད་ལ། སྔར་གྱི་དཔང་
མི་དང་འདྲ་བར་རང་ཉིད་ཀྱིས་དབྱིན་སྐད་མི་རྟོགས་པར་ཕ་རོལ་པོའི་སྐད་ཆའི་གདངས་
ལ་བརྟགས་ཏེ་བརྡར་ཤ་བཅད་པ་ཡིན། ཕ་ཡུལ་དབྱི་ཐ་ལི་ནས་ཡིན་པའི་སིལ་ཏོག་འཚོང་
མཁན་གྱིས་ལག་དམར་དེ་ཨུ་རུ་སུའི་མི་ཡིན་པར་བཤད་མོད། འོན་ཀྱང་ཁོས་ད་རག་བར་
ཨུ་རུ་སུའི་མི་དང་ལབ་གླེང་བྱས་མ་མྱོང་། ད་དུང་དངུལ་མགར་ཞིག་ཡོད་པ་དེ་ནི་ཧྥ་རན་
སིའི་མི་ཡིན་མོད། དེ་དང་ཧྥ་རན་སིའི་ཉེན་རྟོག་པ་གཉིས་ཀྱང་ཅུང་ཟད་མི་འདྲ་སྟེ། ཁོའི་
བསམ་པར་ལག་དམར་ཧ་ལམ་དབྱི་ཐ་ལའི་མི་ཡིན་པ་འདྲ་བར་འདོད་མོད། འོན་ཀྱང་
རང་ཉིད་ཀྱིས་རྩ་བ་ནས་དབྱི་ཐ་ལའི་སྐད་མི་གོ་བས་ཁོའི་སྡོམ་ཚིག་ཀྱང་དབྱི་ཐ་ལིའི་
སྐད་ཀྱི་གདངས་ལ་བལྟས་པ་ཡིན …………་འདི་དག་ཡོད་ཚད་ཀྱིས་ལག་དམར་ལ་རྒྱུན་ལྡན་
མིན་པའི་སྐད་གདངས་ཡ་མཚན་ཅན་ཞིག་ལྡན་པ་གསལ་བཤད་བྱས་པ་རེད། དེ་ལྟར་
72

བྱི་ལ་ནག་པོ།
མིན་ན་ཡོ་རོབ་གླིང་གི་ཕྱོགས་བཞི་མཚམས་བརྒྱད་ནས་ཡོང་བའི་དཔང་མི་དག་གིས་སྐད་
གདངས་འདི་གསལ་བོར་སྟོན་ཐབས་མི་འདུག་པའི་རྒྱུ་མཚན་ཅི། ཁྱོད་ཀྱིས་ལག་དམར་
གྱི་སྐད་གདངས་ནི་ཡ་གླིང་དང་ཡང་ན་ཨ་ཧྥེ་རི་ཁའི་གླིང་གང་རུང་གི་ཡིན་པ་བཤད་ལོས་
ཆོག་མོད། འོན་ཀྱང་། ཕ་རི་སི་ན་ཡ་གླིང་གི་མི་དང་ཨ་ཧྥེ་རི་ཁའི་གླིང་གི་མི་ཧ་ཅང་མང་པོ་
མེད་པ་ཁྱོད་ཀྱིས་ཤེས་གསལ་ལྟར་རེད། དེ་བས། ང་ཚོས་ལག་དམར་ནི་ཡ་གླིང་གི་མིའམ་
ང་ན་ཧྥེ་གླིང་གི་མི་ཡིན་པའི་དོགས་པ་སྐྱེ་མི་རིགས། དེ་ལྟ་ན་ཡང་། ངའི་བསམ་པར་
ཕྱོགས་འདི་གསུམ་ལ་དོ་སྣང་བྱེད་འོས་ཏེ། གཅིག དཔང་མི་དེ་དག་ཁྲོད་ཀྱི་མི་ཞིག་གིས་
སྐད་སྒྲ་འདི་ནི་ཕྲ་ཞིང་གསལ་བ་ཞིག་རེད་ཟེར་བ་ལས་རྣ་བར་གཟན་པ་ཞིག་རེད་ཟེར་བ།
གཉིས་པ། ད་དུང་དཔང་མི་གཞན་གཉིས་ཀྱིས་ལག་དམར་གྱི་སྐད་གདངས་ནི་འཚུབ་ཆེ་
ཞིང་སྙོམས་པོ་མ་རེད་ཟེར་བ། གསུམ་པ། དཔང་མི་ཡོད་ཚད་ཀྱིས་མཐར་གཏུགས་ན་ལག་
དམར་གྱིས་ཅི་ཞིག་བཤད་པ་མི་ཤེས་པ་སྟེ། གསལ་བོར་བཤད་ན་ཁོ་ཚོས་ལག་དམར་གྱིས་
བཤད་པའི་ཚིག་གམ་ཡིག་འབྲུ་གཅིག་ཀྱང་གསལ་བོར་མ་ཐོས་ཟེར་བ་བཅས་སོ། །”
ཏི་པེན་གྱིས་མུ་མཐུད་དུ་བཤད་རྒྱུར། “ངའི་སྐད་ཆ་དེར་ཉན་རྗེས། ཁྱོད་ཀྱི་སེམས་
ལ་ཤུགས་རྐྱེན་ཅི་ཞིག་ཐེབས་ཀྱིན་པ་ངས་མི་ཤེས། ཡིན་ན་ཡང་། ཁྱོད་ལ་གསང་དོན་མི་
འདུག དཔང་ཚིག་ཁྲོད་དུ་སྐད་སྒྲ་སྦོམ་ཞིང་འགྲགས་པོ་དང་ཕྲ་ཞིང་གསལ་བ་ཅན་གྱི་སྐོར་
ལ་བཏོན་པའི་བསམ་ཚུལ་དེ་དག་གཞིར་བཟུང་ན། ལུགས་དང་མཐུན་པའི་ཚོད་དཔག་ཅིག་
བཟོ་ཐུབ་ངེས་ཡིན་ལ། ཚོད་དཔག་འདིའི་རིགས་ཀྱིས་མི་ལ་དོགས་པ་བློ་ངོར་མི་ཆུད་པ་ཞིག་
ཀྱང་སློང་ངེས་ཡིན། འོན་ཀྱང་དོགས་པ་དེ་ལ་བརྟེན་ན་ད་གཟོད་གྱོད་དོན་འདིའི་དངོས་དོན་
སྟེང་དུ་ཟབ་ཞུགས་བྱེད་ཐུབ། ཡིན་ན་ཡང ‘ལུགས་མཐུན’ ཞེས་པའི་ཚིག་འདིས་ད་དུང་
ངའི་ཚོད་དཔག་གི་གོ་དོན་གསལ་བོ་ཞིག་སྟོན་ཐུབ་ཀྱི་མི་འདུག དེ་བས། གྱོད་དོན་འདི་
བརྟོལ་བའི་ཐབས་ཉག་གཅིག་ནི་ངས་བཤད་པའི་ཚོད་དཔག་ཟེར་བ་འདི་རེད་ཅེས་བཤད་
73

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ན་འགྲིག་པ་དང་། གྱོད་གཞི་འདིའི་ནང་དུ་དོགས་པ་ག་འདྲ་ཞིག་འདུས་པ་ངས་ད་དུང་ཁྱོད་
ལ་བཤད་མི་རིགས། ཁྱོད་ཀྱིས་སེམས་ལ་ཟུངས་དང་། ངའི་སེམས་ཀྱི་དོགས་པ་འདི་དག་ལ་
གཞི་འཛིན་ས་རབ་དང་རིམ་པ་ཡོད་པ་དང་། ང་རང་དོན་རྐྱེན་འབྱུང་ཡུལ་གྱི་བཞི་ཐོག་གི་
ཁང་པའི་ནང་དུ་སོང་ནས་བླ་ལྷག་གིས་མྱུལ་ཞིབ་བྱེད་དོན་ཡང་དེ་ཉིད་ལས་མ་འདས།
འུ་གཉིས་ད་ལྟ་ཁང་པ་དེའི་ནང་དུ་འགྲོ་བའི་དབང་དུ་བཏང་ན། ཐོག་མར་གང་ཞིག་
བཙལ་ན་འགྲིག་གམ། ལོས་ཡིན། ལག་དམར་ཐར་བའི་ཐབས་ལས་གཞན་ཅི་ཞིག་འཚོལ།
འུ་གཉིས་སུ་ཡིན་ཡང་བློ་ཡུལ་ལས་འདས་པའི་དོན་དག་ཡ་མཚན་ཅན་དེར་ཡིད་ཆེས་མི་
སྲིད། དེ་ནི་སྨོས་མ་དགོས་པ་ཞིག་རེད། ལེ་སི་པ་ལ་ཡེ་མ་སྨད་གཉིས་གདོན་འདྲེས་བསད་པ་
རེད་ཟེར་ན་སུ་ཞིག་གིས་རྣར་འགྲོ། ལག་དམར་ནི་མགོ་ནག་མི་ཞིག་ཡིན་ངེས་པས་ཁོ་རང་
འབྲོ་དུས་མི་རིག་པའི་ཞྭ་མོ་གོན་ནས་ཐར་མི་ནུས། འོ་ན་ཇི་ལྟར་ཐར་བ་ཡིན་ནམ། སྟབས་
ལེགས་ནས་གནད་དོན་འདིར་ཚོད་དཔག་གི་བྱེད་ཐབས་གཅིག་ཁོ་ན་ལས་མེད་ལ། བྱེད་
ཐབས་འདིར་བརྟེན་ཐུབ་པ་བྱུང་ན་བརྡར་ཤ་གསལ་བོ་ཞིག་འབྱུང་ཐུབ་པ་གདོན་མི་ཟ། འུ་
གཉིས་ཀྱིས་ལག་དམར་གྱིས་ཐར་ཐབས་གང་ཞིག་སྤྱད་པར་རེ་རེ་བཞིན་ཞིབ་འཇུག་བྱས་
ན་ཆོག་གི་རེད། མི་ཚང་མ་ཐོག་ཁང་དུ་འགོ་བའི་སྐབས་སུ། ལག་དམར་དེ་བུ་མོ་ལེ་སི་པ་ལ་
ཡེའི་བེམ་པོ་བསྐྱུར་བའི་ཁང་པའམ་ཡང་ན་མ་མཐར་ཡང་ཁྱིམ་མཚེས་ཀྱི་ཁང་པའི་ནང་དུ་
ཡོད་པར་ཁ་ཚོན་བཅད་ཆོག དེ་བས་ཁང་པ་འདི་གཉིས་ཀྱི་ནང་ནས་ལག་དམར་གྱི་ཐར་
ལམ་འཚོལ་དགོས་པ་རེད། ཉེན་རྟོག་པས་ཕྱོགས་བཞིའི་ཐང་གཅལ་དང་རྩིག་གྱང་། གནམ་
གཅལ་སོགས་ཡོད་ཚད་ལ་ཞིབ་བཤེར་ནན་མོ་མཛད་ཡོད་པས་ཁོ་ཚོའི་མིག་འོག་ནས་ཐར་
ཐུབ་པའི་གསང་ལམ་ཞིག་གཏན་ནས་ཡོད་མི་སྲིད། ཡིན་ན་ཡང་། ང་རང་ཁོ་ཚོའི་མིག་
དབང་ལ་ཡིད་དེ་འདྲ་མི་ཆེས་པས་རང་ཉིད་དངོས་སུ་བརྟག་ཞིབ་ཏུ་སོང་བ་ཡིན་ལ། བརྟག་
ཞིབ་བྱས་རྗེས་དངོས་གནས་གསང་བའི་ཐར་ལམ་ཞིག་མེད་པ་རྟོགས་ཡོད། བར་བརྒྱུད་ཀྱི་
74

བྱི་ལ་ནག་པོ།
ཉིས་སྒོའི་ཁང་པ་ཡོད་ཚད་དམ་པོར་གཏན་ཡོད་པར་མ་ཟད། ལྡེ་མིག་ཡོངས་རྫོགས་ཀྱང་ཟྭའི་
ནང་ནས་མ་བཏོན་པར་བསྐྱུར་འདུག ད་ནི་འུ་གཉིས་ཀྱིས་དུད་ཁུང་གི་སྐོར་གླེང་བར་བྱ་སྟེ།
དུད་ཁུང་དེ་ནི་སྤྱིར་བཏང་གི་དུད་ཁུང་ཡོངས་ཀྱི་སྦོམ་ཕྲ་ལས་མེད་པ་དང་། ཐབ་ཀ་ནས་རྩེ་
མོའི་བར་དུ་དབྱིན་ཁྲེ་བརྒྱད་དགུ་ཙམ་ཡོད། ཡིན་ན་ཡང་། མགོ་ནས་མཇུག་བར་དུ་བལྟས་
ན་བྱི་ལ་ཆེ་བ་ཞིག་ཀྱང་མི་ཤོང་བར་འདུག དེ་བས། གོང་དུ་བཤད་པའི་གནས་དག་ནི་
ལག་དམར་གྱི་ཐར་ལམ་དུ་ཆགས་མི་སྲིད་པས། ད་ནི་སྒེའུ་ཁུང་གི་སྟེང་དུ་མི་འབབ་ཐབས་
མེད་རེད། གལ་ཏེ། མདུན་སྒོའི་སྒེའུ་ཁུང་ལས་བྲོས་སོང་ཟེར་ན། ཁྲོམ་སྲང་གི་མི་རྣམས་ཀྱི་
མིག་འོག་ནས་ཐར་ག་ལ་ཐུབ། དེར་བརྟེན། ལག་དམར་ནི་ལྟག་སྒོའི་སྒེའུ་ཁུང་ལས་བྲོས་ཏེ་
ཐར་ཐབས་བྱུང་བ་རེད། རེད་ཡ། འདི་ལྟ་བུའི་མངོན་གསལ་གྱི་སྡོམ་ཚིག་ཅིག་དེ་ལྟར་ལས་
སླ་མོའི་ངང་འགོད་ཐུབ་པ་ཡིན་ན། ཚོད་དཔག་བྱེད་མཁན་ཚོས་དེ་འདྲ་དཔེ་མི་སྲིད་སྙམ་
སྟེ་དགག་པ་རྒྱག་མི་རིགས། འུ་ཅག་གིས ་དཔེ་མི་སྲིད་པའི་གནས་ལུགས་དེ་དག་དོན་
དངོས་སུ་དཔེ་སྲིད་པར་ར་སྤྲོད་བྱེད་ཐུབ།
ཉལ་ཁང་ནང་དུ་སྒེའུ་ཁུང་གཉིས་ཡོད་ཅིང་། སྒེའུ་ཁུང་གཅིག་ཅ་ལག་གིས་བསྒྲིབས་
མེད་པས་གསལ་བོར་མཐོང་ཐུབ་པ་དང༌། སྒེའུ་ཁུང་ཅིག་ཤོས་ཀྱི་སྨད་ཀྱི་ཕྱེད་ཀ་ནི་ལྗིད་
རྫོབ་ཆེ་བའི་ཉལ་ཁྲིས་བསྒྲིབས་ཏེ་ཅི་ཡང་མི་མཐོང་། བསྒྲིབས་མེད་པའི་སྒེའུ་ཁུང་དེ་
ནང་རོལ་དུ་ཧ་ཅང་བརྟན་པོའི་ངང་གཏན་ཡོད་པས། མི་ཞིག་གིས་ལུས་ཤུགས་ཡོད་ཚད་
བཏོན་ནས་འབྱེད་པར་བརྩམས་ཀྱང་སྒུལ་མི་ཐུབ་པའི་ཚད་དུ་འདུག སྒེའུ་ཁུང་གི་སྒྲོམ་
ཤིང་སྟེང་དུ་འཛེར་ཁུང་ཧ་ཅང་ཆེན་པོ་ཞིག་བརྟོལ་ཡོད་པར་མ་ཟད། ཤིན་ཏུ་སྦོམ་ཞིང་
མཁྲེགས་པའི་འཛེར་མ་རིང་པོ་ཞིག་ཁུང་བུའི་ནང་དུ་འཕྲོད་ཅིང་འགྲིག་པའི་ངང་ནས་
འཕྲེད་དུ་བཙུགས་ཡོད་ལ། འཛེར་མགོ་ཁུང་བུའི་ཕྱི་རོལ་ཏུ་འབུད་ལ་ཁད་ཅིག་བྱས་
འདུག སྒེའུ་ཁུང་གཞན་པ་དེར་ཡང་དེ་དང་གཅིག་འདྲ་ཅན་གྱི་འཛེར་མ་ཞིག་བཏབ་
75

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འདུག་ལ། ཤེད་ཤུགས་ཇི་འདྲའི་ཆེ་བ་ཞིག་གིས་སྤྲུགས་ཀྱང་སྒེའུ་ཁུང་དེ་སྒུལ་ཙམ་ཡང་
བྱེད་མི་ཐུབ། ཉེན་རྟོག་པས་དེ་ལ་བལྟས་མ་ཐག་སྒེའུ་ཁུང་གཉིས་ཀྱི་སྟེང་དུ་ལག་དམར་གྱི་
ཐར་ལམ་མེད་པར་ཡིད་ཆེས་བརྟན་པོ་བཅངས་པ་རེད། དེ་བས། ཁོ་ཚོས་འཛེར་མ་གཉིས་
ཀ་བལ་ཏེ་སྒེའུ་ཁུང་ཕྱེ་བ་ནི་དཔེ་མི་སྲིད་པ་ཞིག་རེད་འདོད་ཡོད།
ངའི་བརྟག་དཔྱད་བྱེད་སྟངས་ནི་ཅུང་ཟད་གཟབ་ནན་ཆེ་བ་ཞིག་ཡིན། འདི་ལྟར་
བྱེད་དོན་ནི་ངས་གོང་དུ་ཁྱོད་ལ་བཤད་པ་ནང་བཞིན་ཕྱི་ངོས་ནས་བལྟས་ན་དཔེ་མི་སྲིད་
པའི་དོན་དག་ནི་མཐའ་མའི་དོན་དངོས་སྟེང་དེ་ལྟར་འབྱུང་མི་སྲིད་པ་ཞིག་མིན་པ་གསལ་
བཤད་བྱེད་ཐུབ་པ་དེ་རེད།
ངས་དེ་ལྟར་བསམ་བློ་གཏོང་བའི་མགོ་བརྩམས། འབྲས་བུ་ནས་རྒྱུ་ལ་བསྙེགས་པའི་
རྗེས་དཔག་གི་ཚད་མ་སྤྱད་དེ་བསམ་བློ་བཏང་ན། ལག་དམར་ནི་སྒེའུ་ཁུང་འདི་གཉིས་
ཀྱི་གཅིག་གི་ནང་ནས་བྲོས་སོང་བ་ཐག་གིས་ཆོད། དེ་ལྟར་ཡིན་པའི་དབང་དུ་བཏང་
ན། ལག་དམར་ཕྱི་རོལ་ཏུ་བུད་ཚེ་ཁོ་ལ་ཡང་བསྐྱར་དྲ་མའི་སྒྲོམ་ཤིང་ལ་ནང་གཏན་རྒྱག་
པའི་ཐབས་ཡོད་མི་སྲིད་པ་རེད། (ད་ལྟ་མཐོང་བའི་སྒེའུ་ཁུང་ལ་ནང་གཏན་བརྒྱབ་ཡོད་
པ་ཚང་མས་ཤེས་དགོས)དེ་བས། ཉེན་རྟོག་པ་རྣམས་ཀྱིས་འདིའི་ཕྱོགས་ནས་མུ་མཐུད་
དུ་ཕུགས་འདེད་རིང་པོ་མ་བྱས་པ་མངོན་གསལ་རེད། ཡིན་ན་ཡང་། སྒེའུ་ཁུང་གི་སྒྲོམ་
ཤིང་ལ་ནང་གཏན་དམ་པོར་བརྒྱབ་ཡོད་པ་དེ་ངེས་པར་རང་སྟོབས་ཀྱིས་གཏན་དགོས་པ་
ཞིག་ཡིན་དགོས་པར་འགྱུར། སྡོམ་ཚིག་འདི་འཁྲུལ་མི་སྲིད་པ་ཁོ་ཐག་ཡིན། ང་རང་ཅ་
ལག་གིས་བསྒྲིབས་མེད་པའི་སྒེའུ་ཁུང་ཁར་སོང་ནས་ཤུགས་ཅུང་ཟད་བཏོན་ཞིང་འཛེར་
མ་བལ་ཏེ་སྒེའུ་ཁུང་གི་སྒྲོམ་ཤིང་ཕར་འདེད་པར་བརྩམས། ཡིན་ན་ཡང་། བློ་ཡུལ་ལས་
འདས་པ་ཞིག་ལ། ངས་ཤུགས་ཇི་འདྲ་བཏོན་ནས་ཕར་དེད་ཀྱང་འདེད་མ་ཐུབ། སྐབས་
དེར་ངས་ད་གཟོད་སྒེའུ་ཁུང་སྟེང་དུ་ངེས་པར་དུ་ལྡེམ་རྩིབ་ཅིག་ལྐོག་ཏུ་འཐེན་འདུག་པ་
76

བྱི་ལ་ནག་པོ།
ཁོ་ཐག་བཅད། དེ་ལྟར་བྱུང་ན་ད་གཟོད་ལག་དམར་གྱིས་སྒེའུ་ཁུང་ཕྱེ་སྟེ་བྲོས་རྗེས་སྒེའུ་
ཁུང་དེ་སྔར་གྱི་ཁ་མལ་དུ་དམ་པོར་འཕྲོད་པར་འགྱུར་ངེས་རེད། བསམ་ཚུལ་འདི་ངས་
ཞིབ་བཤེར་ནན་མོ་ཞིག་བརྒྱུད་རྗེས་ཡང་དག་ཡིན་པ་ར་སྤྲོད་ཐོབ་བྱུང་སྟེ། ཅུང་མ་འགོར་
བར་གཟུགས་མེད་ཀྱི་ལྡེམ་རྩིབ་དེ་ངས་བཙལ་ནས་རྙེད་བྱུང་ལ། ལག་པས་གནོན་ཙམ་
བྱས་ཏེ་ཚོད་ལྟ་ཞིག་བྱ་བསམ་ན་ཡང་། རང་གི་འཚོལ་རྙེད་ལ་རང་ཉིད་ཡིད་ཚིམ་ནས་
སྒེའུ་ཁུང་གི་སྒྲོམ་ཤིང་ཕར་མ་དེད།
ངས་འཛེར་མ་དེ་ཡང་བསྐྱར་ཕྱིར་ཁུང་བུའི་ནང་དུ་བཙུགས་ཏེ་ཁང་པའི་ནང་ཧྲིལ་
བོར་ལྟ་ཞིབ་ལེགས་པོ་ཞིག་མཛད། མི་ཞིག་སྒེའུ་ཁུང་ལས་བུད་རྗེས་ཡང་བསྐྱར་སྒེའུ་
ཁུང་གཏན་ཐུབ་པ་དང་། ལྡེམ་རྩིབ་དེ་ཡང་རང་སྟོབས་ཀྱིས་འགུལ་ཐུབ་མོད། འོན་ཀྱང་།
འཛེར་མ་འདི་ཡང་བསྐྱར་ལེགས་པོར་འཛེར་ཐུབ་པ་དཔེ་མི་སྲིད། སྡོམ་ཚིག་འདི་ནི་ཧ་
ཅང་གསལ་བོ་ཞིག་ཡིན་པ་དང་། ངའི་མྱུལ་ཞིབ་ཀྱི་ཁྱབ་ཁོངས་ཀྱང་འདི་ལྟར་ཇེ་ཆུང་དུ་
སོང་བ་རེད། ལག་དམར་སྒེའུ་ཁུང་གཞན་པ་དེའི་ནང་ནས་བྲོས་སོང་བ་ཁོ་ཐག་རེད། ཕལ་
ཆེར་སྒེའུ་ཁུང་གཉིས་ཀྱི་ལྡེམ་རྩིབ་ནི་གཅིག་འདྲ་རེད། གལ་ཏེ་དེ་ལྟར་ཡིན་ན། འཛེར་མ་
གཉིས་ལ་མི་འདྲ་བའི་ཆ་ཡོད་སྲིད་ལ། མ་མཐའ་ཡང་འཛེར་མ་རྡེབ་སྟངས་ལ་ཁྱད་པར་
ཡོད་པ་རེད། ངས་ཉལ་ཁྲིའི་སྟེང་གི་རས་གདན་གྱི་སྟེང་དུ་སྤོས་ཏེ་སྒེའུ་ཁུང་གཉིས་པ་དེའི་
ཉལ་ཁྲིའི་སྔས་སྟེགས་ལས་ཡར་འཕགས་པའི་ཆ་ལ་ཞིབ་མོར་བལྟས་པ་དང་། ལག་པ་ཉལ་
ཁྲིའི་སྔས་སྟེགས་ཀྱི་རྒྱབ་ལ་བསྲིངས་ཏེ་མྱངས་ཙམ་བྱས་པར། དེ་མ་ཉིད་དུ་ལྡེམ་རྩིབ་ལ་
རེག་བྱུང་། ངས་ལྡེམ་རྩིབ་གནོན་ཙམ་བྱས་པ་ན་མ་བསམ་ས་ནས་སྒེའུ་ཁུང་དེ་གཉིས་ཨ་
ན་མ་ན་ཡིན་པ་མཐོང་བྱུང་ལ། འཛེར་མར་བལྟས་ན་ཡང་འཛེར་མ་གཞན་དེ་དང་འདྲ་
བར་སྲ་ཞིང་མཁྲེགས་པོ་ཞིག་ཡིན་པ་དང་། འཛེར་མ་རྡེབ་སྟངས་ཀྱང་མི་འདྲ་བ་ཆེར་མེད་
པར་འཛེར་མགོ་ཁུང་བུའི་ཕྱི་རོལ་དུ་བུད་པ་ཙམ་རེད།
77

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དོན་འདིས་ཏི་པེན་གྱི་སྔར་གྱི་ཚོད་དཔག་ཐམས་ཅད་རྩ་བ་ནས་ནོར་བ་གསལ་བཤད་
བྱས་བྱུང་བ་མ་ཡིན་ནམ། ཡིན་ན་ཡང་།ཏི་པེན་གྱིས་ང་ལ་འདི་ལྟ་བུའི་འགྲེལ་བཤད་ཅིག་
བརྒྱབ་བྱུང་སྟེ། “རེད་ཡ། ཁྱོད་ཀྱིས་ཉན་ནས་མགོ་ཉོག་འདུག དེ་ནི་ཁྱོད་རང ་ཕྱོགས་
བསྡུས་ཐབས' ཀྱི་ངོ་བོ་ལ་གོ་ལོག་ཐེབས་པའི་རྐྱེན་རེད། འོ་ན་གོ་ལོག་འདི་ཐེབས་དོན་
ཅི་ཡིན་ཟེར་ན། ངའི་བསམ་པར། གནད་དོན་ནི་སྒེའུ་ཁུང་གི་འཛེར་མ་འདིའི་སྟེང་དུ་
ཡོད་པ་ཁོ་ཐག་རེད། ཕྱི་ངོས་ནས་བལྟས་ན། འཛེར་མ་འདི་དང་སྒེའུ་ཁུང་གཞན་དེའི་སྟེང་
གི་འཛེར་མ་གཉིས་ཀྱི་ཚུགས་ཀ་ཀུན་ནས་འདྲ་བ་རེད། གལ་ཏེ་དངོས་གནས་འཛེར་མའི་
གནད་དོན་ཡིན་ཟེར་ན། གནད་དོན་ངོ་མ་ནི་འཛེར་མ་རྡེབ་སྟངས་མི་འདྲ་བ་དེ་ཡིན་པ་
ཁོ་ཐག་ཆོད། ཕྱོགས་བསྡུས་ཀྱི་དབྱེ་ཞིབ་བྱེད་ཐབས་སྟེང་ནས་བཤད་ན། ‘འཛེར་མའི་
ཚུགས་ཀའི’ རྒྱུ་རྐྱེན་དེ་དག་ལ་དུས་ཚོད་གྲོན་ཏེ་བསམ་གཞིག་གཏོང་བའི་དགོས་པ་མི་
འདུག ཡིན་ན་ཡང་། དེས་ང་ཚོའི་བསམ་ཕྱོགས་ཀྱི་རྒྱུན་ཆད་སོང་བ་མཚོན་པ་མ་ཡིན།
དེར་མཐུད་དེ་སོང་ན། འུ་ཅག་གི་ལས་འགན་ནི “འཛེར་མའི་རྡེབ་སྟངས' ལ་ཡ་མཚན་
གྱི་དོན་ཅི་བྱུང་བ་རྒྱུས་ལོན་བྱེད་རྒྱུ་དེ་རེད། ངས་ལག་པ་བསྲིངས་ཏེ་འཛེར་མ་ལ་རེག་
པའི་སྐབས་དེར། འཛེར་མ་ཆག་འདུག་པར་མ་ཟད། ད་དུང་ལྷོད་ཁ་ཤོར་ནས་འགུལ་གྱིན
འདུག་ལ། འཛེར་མའི་ཆ་ཤས་ཤིག་སྔར་བཞིན་ཁུང་བུའི་ནང་ལུས་འདུག་པ་དང་། ལྷག་
མའི་འཛེར་ཆག་དང་འཛེར་མགོ་དག་སོ་སོར་ཕྲལ་འདུག་ཅིང་། ཆག་ཤུལ་གསར་བ་ཞིག་
མིན་པར་མ་ཟད། འགྲམ་ཟུར་ད་དུང་བཙའ་ཡིས་ཟོས་འདུག དེར་བལྟས་ན་འཛེར་མ་
འདི་སྔ་མོ་ཞིག་ནས་ཆག་སྟེ་སྒེའུ་ཁུང་འདིའི་སྒྲོམ་ཤིང་གི་ཁོག་ཏུ་བརྡབས་ཏེ་ཕྱི་རུ་མ་ལྷུང་
བ་ཙམ་ཡིན་པ་གསལ་བོར་ཤེས་ཐུབ། ངས་ཆག་འདུག་པའི་འཛེར་མགོ་དང་འཛེར་རྐང་
གཉིས་ཁྱེར་ཡོང་སྟེ་འཛེར་མ་འདི་དང་གཅིག་འདྲ་ཡིན་མིན་ལ་བརྟག་པར། གས་ཆག་
བྱུང་བའི་མཚམས་ནི་ཧ་ཅང་འཕྲོད་པོར་འདུག་ཅིང་བལྟས་པ་ཉིད་ནས་ཆག་སྐྱོན་ཅི་ཡང་
78

བྱི་ལ་ནག་པོ།
མ་བྱུང་བ་འདྲ། ངས་ལྡེམ་རྩིབ་མར་གནོན་ཙམ་བྱས་པར་སྒེའུ་ཁུང་གི་སྒྲོམ་ཤིང་སོར་གང་
དོ་ཙམ་ག་ལེར་ཡར་འཕགས་བྱུང་ལ། འཛེར་མ་ཆག་རོ་དེ་སྔར་བཞིན་འཛེར་ཁུང་ནང་དུ་
བརྟན་པོར་གནས་ཏེ་ཕྱིར་མ་ལྷུང་། དེ་ནས་ངས་སྒེའུ་ཁུང་ཕྱིར་གཏན་པ་ན། འཛེར་མ་དེ་
སྔར་བཞིན་ཆག་སྐྱོན་ཅི་ཡང་མ་བྱུང་བ་ལྟར་སྣང་།
མཚམས་འདིར་ཐོན་པ་ན། གསང་བ་འདི་གཞི་ནས་མཐིལ་བརྟོལ་བར་བརྩི་ཆོག
ལག་དམར་ནི་ཉལ་ཁྲིའི་སྔས་སྟེགས་ཀླད་ཀྱི་སྒེའུ་ཁུང་ནས་བྲོས་སོང་བ་ཐག་ཆོད་ཡིན།
སྒེའུ་ཁུང་ནི་ལག་དམར་བྲོས་རྗེས་རང་སྟོབས་ཀྱིས་མར་ལྷུང་བ(ཡང་ན་ལག་དམར་གྱིས་
གཟས་ནས་གཏན་པ་ཡིན)དང་མཉམ་དུ་ལྡེམ་རྩིབ་ཀྱིས་སྔར་བཞིན་སྲ་ཞིང་དམ་པོར་
གཏན་ཐུབ་པ་བྱུང་བ་ཡིན་འདུག་མོད། འོན་ཀྱང་། ཉེན་རྟོག་པས་ལྡེམ་རྩིབ་ཀྱི་ནུས་པ་དེ་
འཛེར་མའི་ནུས་པར་འཁྲུལ་ནས་མུ་མཐུད་དུ་སྙེག་འདེད་བྱེད་པའི་དགོས་པ་མེད་པར་
སྙམ་པ་རེད།
གནད་དོན་གཉིས་པ་ནི་ལག་དམར་ཇི་ལྟར་བྲོས་པར་ཞིབ་འཇུག་བྱེད་རྒྱུ་དེ་རེད།
གནད་དོན་འདིའི་ཐད་ནས་ང་རང་ཁྱོད་དང་འགྲོགས་ཏེ་ཐོག་ཁང་ལ་སྐོར་བ་རྒྱག་དུས་
སེམས་སུ་གདེང་ཚོད་བྱུང་འདུག སྒེའུ་ཁུང་དང་གྱེས་པའི་དབྱིན་ཁྲེ་ལྔ་དང་ཕྱེད་ཀ་ཡས་
མས་ཀྱི་མཚམས་སུ་ཐོག་འགོག་གདུང་ཁབ་ཅིག་བསླངས་འདུག་ལ། ཐོག་འགོག་གདུང་
ཁབ་ཀྱི་སྟེང་ནས་སྒེའུ་ཁུང་ལ་སུས་ཀྱང་རྩེབས་ཐབས་མེད་པས་སྒེའུ་ཁུང་ནང་དུ་ལྡིང་
ནས་འཛུལ་མི་ཐུབ་པ་ནི་བཤད་མ་དགོས་པ་ཞིག་རེད། ཡིན་ན་ཡང་། ངས་བཞི་ཐོག་གི་
སྒེའུ་ཁུང་ནི་ཧ་ཅང་ཁྱད་པར་བའི་རིགས་ཤིག་ཡིན་པ་རྟོགས་བྱུང་། ཕ་རི་སིའི་ཤིང་བཟོ་
མཁན་པོ་དག་གིས་དེའི་མིང་ལ ‘ལྕགས་དྲ’” ཟེར། འདི་འདྲའི་བཟོ་སྟངས་ནི་མིག་
སྔར་ཧ་ཅང་མཐོང་དཀོན་ན་ཡང་། པོ་ཨར་ཏོ་དང་རོས་ཨང་སོགས་གྲོང་ཁྱེར་གྱི་གནའ་
བོའི་གཞིས་ཀ་ཁ་ཤས་ན་རྒྱུན་དུ་མཐོང་རྒྱུ་མང་། དེའི་ཚུགས་ཀ་ནི་སྤྱིར་བཏང་གི་སྒོ་དང་
79

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཚུངས་ལ། སྒོ་གླེགས་གཅིག་མ་གཏོགས་གཉིས་ཅན་མེད། སྒེའུ་ཁུང་གི་སྟོད་ཀྱི་ཆ་ནི་
ལྕགས་ཀྱི་པ་ཏྲ་དང་མེ་ཏོག་གི་རྣམ་པར་བཟོས་ཡོད་པས་ལག་པས་འཇུས་ན་ཧ་ཅང་སྟབས་
བདེ་བོ་ཞིག་རེད། ལྕམ་མོ་ལེ་སི་པ་ལ་ཡེ་ཚང་གི་སྒེའུ་ཁུང་གི་ཞེང་ལ་ཕལ་ཆེར་ཁྲེ་ཙི་
གསུམ་དང་ཕྱེད་ཀ་ཡོད་ཅིང་། འུ་གཉིས་ཀྱིས་སྐབས་དེར་ཁང་པའི་རྒྱབ་ནས་ཕར་བལྟས་
ན། སྒེའུ་ཁུང་གཉིས་ཀ་ཕྱེད་ཕྱེ་ཕྱེད་གཏན་དུ་འདུག་པ་མཐོང་ཐུབ། ཡང་གཅིག་བཤད་ན།
སྒེའུ་ཁུང་དང་གྱང་ངོས་གཉིས་ཏག་ཏག་དྲང་ཟུར་དུ་གྲུབ་འདུག ཕལ་ཆེར་ཉེན་རྟོག་པ
ཀྱང་ང་དང་འདྲ་བར་ཐོག་ཁང་དེའི་རྒྱབ་ཕྱོགས་ལ་བརྟག་དཔྱད་བྱས་ཡོད་སྲིད། གལ་ཏེ་
དངོས་གནས་བརྟག་བྱས་ཡོད་པ་ཡིན་ན། ལྕགས་དྲ་གཉིས་ཀྱི་ཞེང་ཚད་མཐོང་མེད་པ་ནི་
དཔེ་མི་སྲིད། ཡིན་ན་ཡང་། ཁོ་ཚོས་སྒེའུ་ཁུང་གི་ཞེང་ཚད་འདི་འདྲ་ཡངས་པ་མ་མཐོང་
བ་འདྲ། གལ་སྲིད་མཐོང་ཡོད་པའི་དབང་དུ་བཏང་ན་ཡང་། སྣང་མེད་ཀྱིས་རང་དགར་
བསྐྱུར་པ་རེད། དོན་དངོས་སྟེང་། ཁོ་ཚོས་སྔ་མོ་ནས་སྒེའུ་ཁུང་དེ་ལག་དམར་གྱི་འབྲོ་ལམ་
དུ་འགྱུར་མི་སྲིད་པར་འདོད་པའི་རྐྱེན་གྱིས་ཁོ་ཚོའི་བརྟག་དཔྱད་ཀྱང་རང་བཞིན་གྱིས་
ཧ་རེ་ཧུ་རེར་སོང་བ་རེད། འོན་ཀྱང་། ངས་བལྟས་ན་ཉལ་ཁྲིའི་ལོགས་ཀྱི་སྒེའུ་ཁུང་གི་དྲ་
མ་དེ་གལ་ཏེ་གྱང་ལྡེབས་བར་དུ་བརྒྱངས་པའི་དབང་དུ་བཏང་ན་ཡང་། དྲ་མ་དང་ཐོག་
འགོག་གདུང་ཁབ་བར་དུ་རྨིད་གཉིས་ཙམ་གྱི་བར་ཐག་ཡོད་པ་གསལ་བོར་མཐོང་ཐུབ་
ལ། ཡང་ལུས་ལ་རྩལ་དྲུག་རྒྱས་ཤིང་སྙིང་སྟོབས་ལྡན་པ་ཞིག་ཡིན་ན་ཐོག་འགོག་གདུང་
ཁབ་ལ་འགོས་ཏེ་སྒེའུ་ཁུང་དུ་འཛུལ་ཐུབ་པ་ཡང་གསལ་བོར་མཐོང་ཐུབ། ད་ལྟ། གལ་
ཏེ་སྒེའུ་ཁུང་འདིའི་དྲ་མ་ཆེས་ཆེར་བརྒྱངས་ཡོད་པའི་དབང་དུ་བཏང་ན། བར་ཐག་ལ་
རྨིད་གཉིས་དང་ཕྱེད་ཀ་ཙམ་ལྡང་བ་ཙམ་གྱིས་ལག་དམར་གྱིས་ཀྱང་ལག་པ་ཡ་གཅིག་
གིས་ཐོག་མར་སྒེའུ་ཁུང་གི་ལྕགས་དྲར་དམ་པོར་འཇུ་བ་དང་། དེ་ནས་ལག་པ་ཡ་གཅིག་
གིས་ཐོག་འགོག་གདུང་ཁབ་གློད་ཅིང་། དེའི་མུར་རྐང་བ་གྱང་ལ་དམ་པོར་གཏད་དེ་སྙིང་
80

བྱི་ལ་ནག་པོ།
སྟོབས་ཤུགས་ཆེན་པོས་ཕར་ལྡིང་ཚེ། ཁོས་ཀྱང་སྒེའུ་ཁུང་གི་དྲ་མ་གཏན་ཐུབ་པ་རེད།
གལ་ཏེ་སྐབས་དེར་དྲ་མ་ཕྱེ་ཡོད་པའི་དབང་དུ་བཏང་ན། ཁོའི་རོགས་པས་ཀྱང་གོ་སྐབས་
དེ་སྤྱད་དེ་ནང་དུ་འཛུལ་ཐུབ་པ་རེད།
ཁྱོད་ཀྱིས་དོན་འདི་སྒོས་སུ་ཡིད་ལ་འཛིན་པར་ངས་རེ་བ་ཞུ། དེ་ཡང་ངས་ད་ཅི་ཁྱོད་
ལ་བཤད་པ་ལྟར། དེ་འདྲའི་དཀའ་ཁག་ཆེ་བ་དང་ཉེན་ཁ་ཆེ་བའི་སྐབས་སུ་ཁང་པའི་
ནང་དུ་ལྡིང་དགོས་ན། ངེས་པར་དུ་ལུས་ལ་རྩལ་སྟོབས་ཁྱད་པར་བ་ཞིག་འཛོམས་ན་
ད་གཟོད་བསམ་དོན་ལེགས་འགྲུབ་ཡོང་ངེས་རེད། ངའི་བསམ་ཚུལ་ནི་ཁྱོད་ལ་གཅིག་
ནས་སྒེའུ་ཁུང་ལས་ཁང་པའི་ནང་དུ་ལྡིང་བ་ནི་ཤིན་ཏུ་སྲིད་པའི་དོན་ཞིག་དང་། གཉིས་
ནས། ལག་དམར་ལ་ངེས་པར་དུ་གཞན་ལས་ཁྱད་དུ་འཕགས་པའི་ལུས་རྩལ་སྐྱེན་མྱུར་
ལྡན་པ་ཞིག་འཛོམས་ན་ད་གཟོད་ཁང་པའི་ནང་དུ་ལྡིང་ནུས་པའི་གནས་ལུགས་རྟོགས་
སུ་འཇུག་རྒྱུ་དེ་ཡིན་ལ། ཕྱི་མ་འདི་ནི་ཁྱོད་ཀྱིས་ལྷག་པར་ཡིད་ལ་འཛིན་དགོས་པའི་དོན་
གལ་ཆེན་ཞིག་ཡིན།
མཚམས་འདིར། ཁྱོད་ཀྱིས་ང་ལ ‘དོན་དངོས་ཀྱིས་བདེན་དཔང་བྱོས’ ཞེས་པའི་
ཁྲིམས་ལུགས་ཀྱི་སྐད་ལུགས་ཤིག་སྤྱོད་རྒྱུ་ཡིན་པ་ནི་སྨོས་མ་དགོས་པ་ཞིག་རེད། ངས་
ལག་དམར་གྱི་ནུས་སྟོབས་ལ་ཚོད་དཔག་དམའ་མོ་བཏང་ན་འོས་པ་ལས། གང་ནུས་ཀྱིས་
ཁོ་ལ་གྲུང་ཤ་ཅི་ཙམ་འཛོམས་དགོས་པའི་ཕྱོགས་ལ་ནན་བཤད་བྱས་ན་མི་འགྲིག་པ་
རེད། འདི་ནི་ཁྲིམས་ལུགས་ཀྱི་སྟེང་དུ་རྒྱུན་ལོབས་ཀྱི་དཔེ་ཞིག་ཡིན་མོད། འོན་ཀྱང་ཚོད་
དཔག་གི་འགྲོ་སྟངས་དང་མི་མཐུན་པ་ཞིག་རེད། ངའི་མཐའ་མཇུག་གི་དམིགས་ཡུལ་ནི་
དོན་དག་ངོ་མ་ལྷང་ལ་འབུད་དུ་འཇུག་རྒྱུ་དེ་ཡིན། ངས་ད་ཅི་ཁྱོད་ལ་ལག་དམར་གྱི་ནུས་
རྩལ་ཕུལ་དུ་བྱུང་ཚུལ་དམིགས་སུ་ཡིད་ལ་འཛིན་དུ་འཇུག་དོན་ནི། ལག་དམར་གྱི་ཕྱི་
ངོས་སྟེང་གི་ཁྱད་ཆོས་གཙོ་བོ་དེ་རྒྱུད་ལ་ངེས་སུ་འཇུག་པའི་ཆེད་ཡིན། ཁྱོད་ཀྱིས་སོམས་
81

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དང་། ལག་དམར་འདི་ནི་མི་ཇི་འདྲ་ཞིག་ཡིན་ནམ། མི་དེའི་ནུས་རྩལ་ནི་མི་སྤྱིར་བཏང་
བ་ཞིག་དང་བསྡུར་ན་བདེ་ལྕག་འཁྱུག་པོ་ཞིག་ཡིན་པར་མ་ཟད། སྐད་སྒྲ་ཤིན་ཏུ་ཕྲ་ཞིང་
རྣ་ལ་གཟན་པ་དང་། སྒྲ་གདངས་སྙོམས་པོ་མིན་པར་མ་ཟད། དེས་སྐད་ཆ་ཅི་ཞིག་བཤད་
ཀྱང་རྒྱལ་ཁབ་གང་གི་མི་ཡིན་པ་མི་ཤེས་པ་རེད། ཁྱོད་ཀྱིས་དེ་དག་ཐམས་ཅད་ཡིད་ལ་
འཁོར་ཐེངས་རེར་སེམས་ལ་ཅི་ཞིག་དྲན་ཡོང་། ཁྱོད་ཀྱིས་ལག་དམར་འདི་ནི་མི་ཇི་འདྲ་
བ་ཞིག་ཡིན་པར་འདོད་དམ།”
ངས་སྐད་ཆ་དེ་དག་ལ་གསན་རྗེས། ཀླད་པའི་ནང་དུ་དེ་མ་ཉིད་དུ་རྟོག་པ་རབ་རིབ་
ཅིག་སད་དེ་ཁོའི་བསམ་དོན་དེ་དག་རྟོགས་ལ་ཁད་ཅིག་བྱུང་མོད། འོན་ཀྱང་། མཐའ་
མཇུག་སྔར་བཞིན་ཅི་ཡང་རྟོགས་ཐབས་མ་བྱུང་། དེ་ནི་སྐབས་འགར་མི་རྣམས་ཀྱི་ཡིད་
ངོར་ཅི་ཞིག་འཆར་ལ་ཉེ་བའི་སྐབས་དེར་ཡང་ཏག་ཏག་ཅི་ཡང་མི་དྲན་པར་དྲན་པ་སྟོང་
ཤིག་ཤིག་ཏུ་བོར་བའི་ངང་ཚུལ་དང་ཀུན་ནས་མཚུངས། དེ་ནས་ངའི་གྲོགས་པོ་ཏི་པེན་
གྱིས་སླར་ཡང་མུ་མཐུད་དུ་གྱོད་དོན་དེ་ལ་ཚོད་དཔག་བྱེད་མགོ་བརྩམས་བྱུང་།
ཏི་པེན་གྱིས་ད་ལྟ་ཐག་གཅོད་དགོས་པ་ནི་ལག་དམར་གྱི་གདུག་རྩུབ་ལྡན་པའི་ཀུན་
སློང་དེ་མཐར་གཏུགས་ན་ཇི་ལྟར་བྱུང་བ་དེ་རེད། ཁོས་ཕྱོགས་གཅིག་ནས་བསམ་བློ་གཏོང་
བ་དང་ཕྱོགས་གཅིག་ནས་བཤད་རྒྱུར། “ད་ལྟ་འུ་གཉིས་ཀྱིས་ལག་དམར་ཇི་ལྟར་བྲོས་པ་
དང་ཇི་ལྟར་ཁང་པའི་ནང་དུ་འཛུལ་བའི་གནད་དོན་ཐག་བཅད་ཟིན། ངས་ད་དུང་མུ་
མཐུད་དུ་བཤད་འདོད་པ་ནི་ལག་དམར་འཛུལ་ས་དང་འབྲོ་ས་ནི་གནས་གཅིག་ཏུ་ངེས་པ་
སྟེ། གསལ་བར་བཤད་ན་སྒོར་འབུད་ས་དང་ནང་དུ་འཛུལ་སའི་སྐོར་གྱི་གནད་དོན་རེད།
བཞི་ཐོག་གི་ཁང་པ་སྦུག་མ་ཅན་དེར་སོམས་དང་། དེའི་ནང་ཟ་ངེ་ཟིང་ངེར་བཟོས་འདུག་
པའི་རྣམ་པ་དེ་བརྗེད་མི་རུང་། ཚགས་པར་ངོས་ནས་བཤད་པ་ལྟར་ན། ཁང་པའི་གོས་
སྒམ་གྱི་འཐེན་སྒམ་ཡོངས་རྫོགས་ཁ་ཕྱེ་ཡོད་མོད། འོན་ཀྱང་དངོས་པོ་མང་པོ་ཞིག་མ་ཁྱེར་
82

བྱི་ལ་ནག་པོ།
བར་བསྐྱུར་འདུག་ཟེར། འོན་ཀྱང་སྡོམ་ཚིག་འདི་…………(ཁྱོད་ཀྱིས་སྙིང་པོ་མེད་པ་ཞིག་ཏུ་
མི་འདོད་དམ། འོན་ཀྱང་སྡོམ་ཚིག་འདི་ལ་ཁྱོད་རང་ཡིད་ཆེས་སམ། ཚགས་པར་ངོས་ཀྱི་
བཤད་ཚུལ་ནི་གླེན་པའི་འོལ་ཚོད་ཤ་སྟག་སྟེ། འཐེན་སྒམ་ནང་གི་དངོས་པོ་དེ་དག་བརྐུས་
ཏེ་ཁ་ཚང་དུ་ལུས་མེད་པ་སུ་ཞིག་གིས་ཤེས་པ་རེད། ལེ་སི་པ་ལ་ཡེ་མ་སྨད་གཉིས་ཀྱིས་
ཕྱི་རོལ་དང་འབྲེལ་གཏུགས་མེད་པའི་འཚོ་བ་རོལ་བ་དང་། འགྲུལ་བ་སྣེ་ལེན་མི་བྱེད་
པ་དང་སྒོ་ཕྱིར་འགྲོ་བ་ཉུང་བས་གོན་པ་ཡང་མང་པོ་བརྗེ་མི་དགོས་པ་རེད། འཐེན་སྒམ་
ནང་གི་དངོས་པོ་དེ་དག་ནི་མ་མཐའ་ཡང་མོ་གཉིས་ཀྱི་ཆེས་རྩ་ཆེན་གྱི་གོས་རྒྱན་ཡིན་པ་
འདྲ། གལ་ཏེ་རྐུན་པོས་གོས་རྒྱན་བརྐུས་པ་རེད་ཟེར་ན། ཆེས་རྩ་ཆེན་གྱི་དངོས་པོ་དག་མི་
རྐུ་དོན་ཅི། ཡོངས་རྫོགས་མི་རྐུ་བའི་དོན་ཅི། མདོར་བསྡུས་ཏེ་བཤད་ན། གསེར་གྱི་ཧྥ་སྒོར
སྟོང་བཞི་བོ་མི་རྐུ་བར་གོས་རྒྱན་གྱི་སྟེང་དུ་རྒྱུགས་དོན་ཅི། ཁྱོད་ཀྱིས་ཀྱང་ཤེས་གསལ་ལྟར་
ཏེ། ཧྥ་སྒོར་སྟོང་བཞི་བོ་བཅུག་པའི་ཁུག་མ་དེ་གཉིས་སྔར་ལྟར་མ་བསྒུལ་བར་ཁང་པའི་
ནང་གི་ཐང་གཅལ་སྟེང་ལྷུང་ཡོད་པ་མ་ཡིན་ནམ། ཉེན་རྟོག་པས་ཕྱོགས་གཅིག་གི་དཔང་
ཚིག་གཞིར་བཟུང་ནས་ཧྥ་སྒོར་སྟོང་བཞི་བོ་དེ་ནི་དམར་གསོད་ཀྱི་ཀུན་སློང་རེད་ཟེར་
ན། ལྟ་ཚུལ་དེར་ནོར་འཁྲུལ་བྱུང་འདུག་པ་ཤིན་ཏུ་གསལ་ལ། ཁྱོད་ཀྱིས་ཀྱང་བསམ་ཚུལ་
དེ་འདྲ་ཡིད་ལ་ཉར་མི་རིགས། སྒོར་མོ་ཁུག་མ་གཉིས་པོ་བསྐྱལ་རྗེས་ཉིན་གསུམ་ཡང་མ་
འགོར་བར་སྒོར་མོ་ལེན་མཁན་ལ་ལྐོག་གསོད་ཐེབས་པ་དང་། འདི་འདྲའི་སྟེས་དབང་གི་
དོན་དག་ནི་མི་ཚེའི་ཁྲོད་དུས་དང་རྣམ་པ་ཀུན་ཏུ་འཕྲད་ངེས་ཡིན་ལ། ཐ་ན་འདི་ལས་
ལྡབ་བཅུ་ལས་ལྷག་པའི་སྟེས་དབང་གི་དོན་དག་ཡ་མཚན་ཅན་ཡང་མི་རེ་རེའི་མགོར་
ཡོང་གི་ཡོད་པ་རེད། སྤྱིར་བཏང་དུ་བཤད་ན། སྟེས་དབང་གི་དོན་དག་ནི་བསམ་བློ་ལ་སྦྱོང་
བརྡར་ཐོབ་ཡོད་ཀྱང་ཚོད་རྩིས་གཞུང་ལུགས་ལ་བྱང་ཆུབ་མེད་པའི་རིགས་ལམ་པ་དག་གི་
ཤེས་སྒྲིབ་རེད། འོན་ཀྱང་། ཚོད་རྩིས་རིག་པའི་བཀའ་དྲིན་གྱིས་མིའི་རིགས་ཀྱི་ཚན་རིག་
83

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིབ་འཇུག་གི་རླབས་ཆེན་གྱི་བྱ་གཞག་ལ་འོད་སྟོང་འབར་བའི་བྱས་རྗེས་བསྐྲུན་ཡོད་པ་
རེད། ཡིན་ན་ཡང་། མིག་སྔའི་དོན་རྐྱེན་འདིའི་སྟེང་ནས་བཤད་ན། གསེར་སྒོར་དེ་དག་
མཇུག་མཐར་བོར་བའི་དབང་དུ་བཏང་ན། ཉིན་གསུམ་གྱི་སྔོན་ལ་དངུལ་ཁང་ལས་སྒོར་
མོ་བསྐྱལ་བའི་དོན་དག་དེ་ནི་སྟེས་དབང་ཁོ་ན་ཙམ་མ་ཡིན་པར་དེས་ལག་དམར་ལ་ཉེས་
དོན་བཟོ་བའི་ཀུན་སློང་བསྐྱེད་པ་ཡིན་པའི་ལྟ་ཚུལ་དེ་བདེན་དཔང་བྱེད་ཐུབ། ཡང་གྱོད་
དོན་འདིའི་གནས་ཚུལ་དངོས་དང་སྦྲགས་ཏེ་བལྟས་ན། ལག་དམར་ནི་གདུག་རྩུབ་ཅན་
ཞིག་ཡིན་པས། གལ་ཏེ་དངོས་གནས་སྒོར་མོའི་དོན་དུ་སྦྱོར་བ་ངན་པ་དེ་འདྲ་བརྩམས་
པ་ཡིན་ན། ཁྱོད་ཀྱིས་ལག་དམར་དེ་ནི་གླེན་པ་ཞིག་ཡིན་པར་མི་འདོད་དམ། རྒྱུ་མཚན་
ནི། ལག་དམར་གྱིས་ཕ་རོལ་པོ་དམར་གསོད་བཏང་རྗེས། ཅི་བྱ་གཏོལ་མེད་ཀྱི་ངང་ལ་བྲོས་
ཏེ་ཐར་ཐབས་བྱུང་མོད། འོན་ཀྱང་རང་ཉིད་གནས་འདིར་ཡོང་ནས་ཉེས་དོན་བཟོ་བའི་
དམིགས་ཡུལ་བརྗེད་པར་གྱུར་པ་མ་ཡིན་ནམ།
ད་ལྟ། ངས་ཁྱོད་ལ་དྲན་པ་གསོ་བའི་དོན་འགའ་བཤད་རྒྱུ་ཡིན་པས་སེམས་ལ་དམ་
པོར་འཛིན་རོགས་ཞུ། སྐད་སྒྲ་ཡ་མཚན་ཅན་དེ་དང་རྒྱུན་ལྡན་མ་ཡིན་པའི་སྐྱེན་རྩལ། ད་
དུང་གདུག་རྩུབ་ཤིན་ཏུ་ཆེ་བའི་དམར་གསོད་ཀྱི་སྦྱོར་བ་འདི་ལ་མངོན་གསལ་གྱི་ཀུན་
སློང་མེད་པ་བཅས་མ་བརྗེད་པར་སེམས་ལ་དམ་པོར་འཛིན་རོགས་ཞུ། ད་ནི་ཁ་ཕྱིར་
འཁོར་ཏེ་ལག་དམར་གྱི་གདུག་རྩུབ་ཅན་གྱི་སྦྱོར་བ་དེ་གླེང་བར་བྱ། བུ་མོ་ཞིག་མགྲིན་པ་
བསྒགས་ཏེ་བསད་རྗེས། བེམ་པོ་ཐུར་དུ་བསྐོར་ཏེ་དུད་ཁུང་ནང་དུ་རྫོང་བའི་སྦྱོར་ངན་འདི་
འདྲ་སྤྱིར་བཏང་གི་ལག་དམར་རྣམས་ཀྱིས་རྩོམ་མི་སྲིད་ལ། ཁྱད་པར་དུ་རོ་ལས་འདི་འདྲ་
བྱེད་པ་ཤིན་ཏུ་དཀོན། བེམ་པོ་དུད་ཁུང་དུ་རྫོང་བའི་གནས་ཚུལ་རྐྱང་རྐྱང་གི་ངོས་ནས་
བཤད་ན། ཁྱོད་ཀྱིས་དེའི་ནང་དུ་ད་དུང་ཡ་མཚན་ཅན་གྱི་གསང་བ་ཡོད་པར་འདོད་སྲིད།
སྤྱིར་བཏང་དུ་བཤད་ན། གལ་ཏེ་ལག་དམར་ནི་ཧ་ཅང་གནག་སེམས་ཆེ་ཞིང་གདུག་རྩུབ་
84

བྱི་ལ་ནག་པོ།
ཅན་ཞིག་ཡིན་ན་མ་གཏོགས། གཞན་པའི་མི་ཞིག་གིས་ལས་འདི་འདྲ་གཏན་ནས་བྱེད་
པར་ག་ལ་ཕོད། ཁྱོད་ཀྱིས་ཀྱང་བསམ་བློ་ཞིག་བཏང་ནས་ལྟོས་དང་། མིའི་བེམ་པོ་ཞིག་དེ་
འདྲའི་ཕྲ་ཞིང་དོག་པའི་དུད་ཁུང་ནང་དུ་བཙན་གྱིས་རྫོང་བར་བྱེད་ན། ངེས་པར་དུ་མི་
དུ་མའི་ཤེད་ཤུགས་གཅིག་ཏུ་བསྒྲིལ་ན་ད་གཟོད་འགྲུབ་ཐུབ་པ་ཙམ་ཡིན་ལ། དེ་ལྟའི་སྒྲིལ་
ཤུགས་ནི་ག་འདྲའི་དྲག་པོ་ཞིག་ཡིན་ནམ།
ཡ། ད་ནི་ལག་དམར་གྱིས་བཏོན་པའི་རྩལ་ཤུགས་དེ་དག་གི་རྗེས་ཤུལ་དག་གླེང་བར་
བྱ། རྩད་པ་དང་བཅས་པ་བཀོག་ཡོང་བའི་སྐྲ་སེ་བོ་སྤར་མོ་འགའ་ཐབ་ཀའི་ཐོག་ཏུ་ཡོད་པ་
དེར་ཁྱོད་ཀྱིས་བསམ་བློ་ཐོངས་དང་། མིའི་མགོ་ནས་སྐྲ་རྐང་ཉི་ཤུ་སུམ་ཅུ་ལྷག་འབལ་བར་
ཡང་ཤུགས་ཆེན་པོ་བསྐྱེད་དགོས་པ་ཁྱོད་ཀྱིས་ལོས་ཤེས། འུ་གཉིས་ཀྱིས་མགོ་སྐྲ་སྤར་བ་
འགའ་དེ་དངོས་སུ་མཐོང་བ་མ་ཡིན་ནམ། སྐྲ་རྟིང་ན་མགོ་ལྤགས་སྟེང་གི་ཤ་ལེབ་ཙམ་རེ་
འབྱར་ཡོད་ལ། ཕར་བལྟས་ཚོད་ཀྱིས་སྐྲ་རྐང་ཁྲི་ལྔ་ལྷག་བལ་ཡོད་ཚོད་འདུག་ཅིང་། དེར་
བལྟས་ན་ལག་དམར་གྱིས་ཤུགས་ག་འདྲ་བསྐྱེད་ཡོད་པ་ཤེས་ཐུབ། ལྕམ་མོ་ལེ་སི་པ་ལ་ཡེ་
ཡང་མགུལ་བ་བཅད་པ་ཁོ་ན་མ་ཡིན་པར་ལུས་དང་མགོ་བོ་གཉིས་སོ་སོར་ཕྲལ་བར་བྱས་
ཡོད་པར་བརྟགས་ན་ལག་ཆ་ནི་སྤུ་གྲི་ཞིག་ལས་མ་འདས། ངའི་རེ་བ་ཡིན་ན་ཁྱོད་ཀྱིས་
ཀྱང་བདུད་ཀྱི་ལས་སྟངས་དང་མཚུངས་པའི་གདུག་རྩུབ་ཀྱི་སྦྱོར་བ་འདི་ལ་དོ་སྣང་བྱེད་
རྒྱུ་གལ། ལྕམ་མོ་ལེ་སི་པ་ལ་ཡེའི་ལུས་སྟེང་གི་བསྣད་སྐྱོན་དག་རེ་ཞིག་མང་པོ་མི་གླེང་། སྐུ་
ཞབས་ཏིས་མཱ་དང་ཁོའི་གུས་པར་འོས་པའི་ལས་རོགས་ཏེ་སྐུ་ཞབས་ཨའེ་ཏིས་ཨན་གཉིས་
ཀྱིས་རྨས་སྐྱོན་དེ་དག་ནི་རྟུལ་ཆས་ཀྱིས་བཟོས་པར་ཁྱབ་བསྒྲགས་བྱས་པ་རེད། སྤྱིར་རྣམ་
པ་གཉིས་ཀྱིས་ཕྱོགས་འདིའི་ཐད་ནས་བཤད་པ་ཡང་དག་པ་ཡིན་ན་ཡང་། རྟུལ་ཆས་ནི་ར་
སྐོར་ནང་དུ་བཏིངས་པའི་རྡོ་བ་ཡིན་པ་མངོན་གསལ་ཡིན་ཞིང་། འདས་མོ་ནི་ཉལ་ཁྲིའི་
སྔས་སྟེགས་ཀླད་ཀྱི་སྒེའུ་ཁུང་ནས་མར་དབྱུགས་པ་རེད། ད་ལྟ་བལྟས་ན། ལྟ་ཚུལ་འདི་ནི་
85

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྟབས་བདེ་ཙམ་དུ་ཟད་ན་ཡང་ཉེན་རྟོག་པས་དེ་ལ་སྣང་མེད་བྱས་འདུག་པ་རེད། སྣང་
མེད་དུ་ལྟ་བའི་རྒྱུ་མཚན་ནི་དེ་སྔར་སྒེའུ་ཁུང་གི་དྲ་མའི་ཞེང་ཚད་ལ་སྣང་མེད་གཏོང་བ་
ལྟར། འཛེར་མ་དེ་གཉིས་བར་གྱི་འབྲེལ་བའི་དབང་གིས་ཁོ་ཚོའི་ཀླད་པ་ཡང་དེ་བཞིན་
ཅི་ཞིག་གིས་འཐོམས་པར་གྱུར་པ་དང་། དུས་མཚུངས་སུ་སྒེའུ་ཁུང་འབྱེད་ཐུབ་པ་ཡིད་ལ་
འཁོར་མ་ཐུབ་པ་རེད།
གོང་དུ་བཤད་པའི་གནས་ཚུལ་འདི་དག་ལས་གཞན། གལ་ཏེ་ད་ལྟ་ཁྱོད་ཀྱིས་ཕྱིར་
འདང་བརྒྱབ་སྟེ་ཁང་པའི་ནང་ཧྲིལ་བོ་ཟ་ངེ་ཟིང་ངེར་བཏང་བའི་གནས་ཚུལ་དེ་དྲན་ཐུབ་
པ་ཡིན་ན། དེས་ད་གཟོད་འུ་གཉིས་ཀྱིས་གཤམ་གྱི་དོན་དག་ཀུན་ལ་སྤྱི་བསྡོམས་བྱེད་བདེ་
བོ་འབྱུང་བ་རེད་དེ། གཞན་ལས་འཕགས་པའི་ཤེད་ཤུགས་དང་གདུག་རྩུབ་ཀྱི་གཤིས་ངན།
ཧ་ལས་པར་བྱེད་པའི་སྐྱེན་རྩལ། ཀུན་སློང་མེད་པའི་དམར་གསོད། མི་ཆོས་དང་གཏན་
ནས་མི་མཐུན་པའི་འཇིགས་སུ་རུང་བའི་གཡོ་ཐབས། ད་དུང་དབྱེ་བ་མི་ཤེས་པའི་སྐད་
གདངས་དང་ཧ་མི་གོ་བའི་ནང་དོན། རྒྱལ་ཁབ་དུ་མའི་མིས་ཉན་ན་ཕྱི་གླིང་གི་སྐད་དང་
འདྲ་བའི་སྐད་སྒྲ་སོགས་ལ་བསམ་ན་ཁྱོད་ཀྱིས་ཐེངས་འདིར་སྡོམ་ཚིག་ཅི་ཞིག་གདོན་ཐུབ།
ངའི་སྐད་ཆ་དག་གིས་ཁྱོད་ལ་འཆར་སྣང་ཅི་ཞིག་བསྐྱེད་བྱུང་།”
ཏི་པེན་གྱི་སྐད་ཆ་དེ་དག་ཐོས་མ་ཐག ང་ལ་རེ་ཞིག་ལུས་ཡོངས་སུ་བ་སྤུ་གཟེངས་
པར་བྱེད་པའི་འཇིགས་སྣང་ཞིག་སྐྱེས་ཏེ། “འདི་ནི་སྨྱོན་པའི་བཅའ་སྟངས་ལས་ཚུལ་རེད།
ལག་དམར་དེ་ཉེ་འཁོར་གྱི་སྨྱོ་ནད་ཁང་ཞིག་ནས་བྲོས་ཡོང་བའི་སྨྱོན་པ་ཞིག་ཡིན་ན་ཡང་
ཐང” ཞེས་བཤད།
ཏི་པེན་གྱིས་ལན་འདེབས་རྒྱུར། “ཁྱོད་ཀྱི་ལྟ་ཚུལ་ལ་ཡང་གནས་ལུགས་ཅུང་ཟད་
ཙམ་ཡང་མེད་པ་ནི་མིན། ཡིན་ན་ཡང་། གལ་ཏེ་སྨྱོན་པའི་སྨྱོ་ནད་འཕར་བའི་དབང་དུ་
བཏང་ན། དེའི་སྐབས་ཀྱི་ཁོའི་སྐད་སྒྲ་དང་མི་རྣམས་ཐོག་ཁང་དུ་སྙེག་ཡོང་སྐབས་གྲགས་
86

བྱི་ལ་ནག་པོ།
པའི་སྐད་སྒྲ་གཉིས་མི་མཚུངས་པར་འདུག སྨྱོན་པ་ལ་ཡང་སྐྱེས་ས་སྐྱེས་ཡུལ་ཡོད་པས།
ཚིག་གི་སྔ་རྗེས་དག་འདྲ་ཆགས་པོ་མིན་ན་ཡང་སྐད་སྒྲ་འབྱིན་སྟངས་ལ་མགོ་མཇུག་བར་
གསུམ་འབྲེལ་ཐོན་པ་ཞིག་ལོས་ཡོང་། ཡང་གཅིག་བཤད་ན། སྨྱོན་པའི་སྐྲ་སྤུ་ཡང་ད་ལྟ་འུ་
ཚོའི་ལག་ཏུ་ཡོད་པའི་རིགས་འདི་དང་མི་འདྲ་ཞིང་། སྐྲ་ལོ་ཕོན་པོ་འདི་ནི་ངས་ལྕམ་མོ་ལེ་
སི་པ་ལ་ཡེའི་དམ་པོར་བཅངས་པའི་མཛུབ་མོའི་བར་ནས་འཐེན་ཡོང་བ་ཡིན། ཁྱོད་ཀྱིས་
ཤོད་དང་འདི་ཅི་ཞིག་རེད།”
“ཏི་པེན་ལགས།” སྐབས་འདིར་ང་རང་སྐྲག་ཐག་ཆོད་དེ་ལུས་ཡོངས་ལ་གསོན་
ཤུགས་ཅི་ཡང་མེད་པར་གྱུར་ཏེ་ཁ་ནས “སྐྲ་ལོ་འདི་ནི་ཧ་ཅང་མཐོང་དཀོན་པ་ཞིག་རེད།
འདི་མི་ཡི་སྐྲ་སྤུ་མ་རེད” ཅེས་ཐལ།
“ངས་ཀྱང་རེད་ཅེས་བཤད་ཀི་མེད།” ཁོས་དེ་ལྟར་བཤད་རྗེས “ཡིན་ན་ཡང་། དོན་
འདི་ཐག་གཅོད་མ་བྱས་གོང་དུ་ངས་ཁྱོད་ལ་ཤོག་བུ་འདིའི་སྟེང་དུ་བྲིས་པའི་སྐྱ་རིས་འདི་
ལ་བལྟ་རུ་འཇུག སྐྱ་རིས་འདི་ནི་དཔང་ཚིག་འགའ་ཞིག་གི་ནང་དུ་བཤད་པའི་སྲས་
མོ་ལེ་སི་པ་ལ་ཡེའི་མགྲིན་པའི་ངོས་ན་ཡོད་པའི ‘སེན་རྗེས་ཟབ་མོ་དང་སྨུག་མདངས་
ཆགས་པའི་རྨ་ཁ’ རེད། ཡང་གཅིག་བཤད་ན། སྐུ་ཞབས་མཱ་ཏིས་དང་ཨའེ་ཏིས་ཨན་
གཉིས་ཀྱི་དཔང་ཚིག་ནང་དུ་བསྟན་པའི ‘རྨ་ཁ་སྨུག་པོ་གོར་མ་འགའ་འདུག་པ་སེན་
མོའི་རྗེས་ཤུལ་ཡིན་པ་གསལ་བོ་རེད’ ཅེས་པ་དེ་རེད།”
“ཁྱོད་ཀྱིས་འདིར་བལྟས་མ་ཐག་ནས་ཤེས་ངེས་ཡིན།” ངའི་གྲོགས་པོས་མུ་མཐུད་དུ་
འཆད་ཞོར་དུ་ཤོག་བུ་དེ་ངའི་མདུན་གྱི་ཅོག་ཙེ་སྟེང་དུ་བཀྲམས་ཏེ “སྐྱ་རིས་འདིའི་སྟེང་
ནས་མགྲིན་པ་བསྒགས་པའི་ཤུགས་ཇི་འདྲའི་དྲག་ཅིང་གཏུམ་པ་གསལ་བཤད་བྱེད་ཐུབ་
ལག་པ་ཅུང་ཟད་ལྷོད་པ་ཙམ་ཡང་རྩ་བ་ནས་མཐོང་མི་ཐུབ་པར། མཛུབ་མོ་རེ་རེ་ཤའི་
གསེང་དུ་ཟུག་པའི་ཚུགས་ཀ་མ་ཉམས་པར་ཤར་འདུག དེར་བལྟས་ན་འདས་མོ་དབུགས་
87

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཆད་རྗེས་ད་གཟོད་ལྷོད་པ་ཡིན་ཡང་སྲིད། ད་ལྟ་ཁྱོད་ཀྱིས་རང་གི་མཛུབ་མོ་རྣམས་དུས་
མཉམ་དུ་མཛུབ་རྗེས་དག་གི་སྟེང་དུ་བཞག་ནས་ཚོད་ལྟ་ཞིག་བྱས་ནས་ལྟོས་དང་།”
ངས་ཁོའི་བཤད་པ་དེ་ལྟར་བསྒྲུབས་མོད། འོན་ཀྱང་མཛུབ་གུ་རྣམས་དེ་དང་འཕྲོད་
པོ་མ་བྱུང་།
“འདི་ལྟར་ཚོད་ལྟ་བྱས་ན་དེ་འདྲ་ལེགས་པོ་མ་རེད།” ཁོས་དེ་ལྟར་བཤད་རྒྱུར།
66
‘མིའི་སྐེ་ནི་ཀ་གཟུགས་ལྟ་བུ་ཡིན་པས་ཤོག་བུ་ངོས་སྙོམས་ཀྱི་ཐང་དུ་བཀྲམས་ན་མི་
འོང་། འདི་ན་ཤིང་དུམ་ཞིག་འདུག འདི་ཤི་བོའི་མགུལ་བ་དང་སྦོམ་ཕྲ་ཕལ་ཆེར་གཅིག་
འདྲར་སྣང་། སྐྱ་རིས་འདིས་ཤིང་དུམ་གཡོགས་རྗེས་ཡང་བསྐྱར་ཚོད་ལྟ་བྱས་ནས་ལྟོས།”
ངས་ཁོའི་བཤད་པ་ལྟར་ལད་མོ་བྱས་ན་ཡང་། ཐེངས་འདིར་སྔར་ལས་ཀྱང་ལྷག་པར་
དཀའ་ཁག་ཆེ་བའི་སྣང་བ་སྐྱེས་བྱུང་།
ངས་ཁོ་ལ “འདི་ནི་མིའི་ལག་པའི་མཛུབ་རྗེས་མ་རེད” ཅེས་བཤད།
ཏི་པེན་གྱིས “འོ་ན་ད་ལྟ་ཧྥ་རན་སིའི་སྲོག་ཆགས་རིག་པ་བ་ཇུ་ཝེ་དབྱིའི་རྩོམ་ཡིག་
ཚན་པ་འདིར་བལྟ་ཆོག་པ་རེད” ཟེར།
འདི་ནི་ཧིན་རྡུ་ཤར་མའི་གླིང་ཚོམ་སྟེང་གི་སྨུག་མདོག་ཅན་གྱི་མི་དྲེད་ཆེན་པོའི་
སྐོར་གྱི་སྤྱིར་བཏང་གི་སྤྲོས་བརྗོད་དང་ཞིབ་ཚགས་ཐོན་པའི་གཤག་བཅོས་བྱེད་ཚུལ་གྱི་
ཚན་པ་ཞིག་རེད། འོ་འཐུང་སྲོག་ཆགས་འདིའི་རིགས་ཀྱི་བོངས་ཆེ་བའི་གཟུགས་གཞི་
དང་།ཧ་ལས་པའི་ཤེད་ཤུགས།ཐུན་མོང་མ་ཡིན་པའི་ཚོར་ཤེས། གཞན་དང་མི་མཐུན་པའི་
གདུག་རྩུབ། ལད་མོ་བྱེད་པར་སྤྲོ་བའི་དགའ་ཕྱོགས་སོགས་ནི་ཀུན་གྱིས་མཁྱེན་པ་ལྟར་
རེད། ངས་དེ་དག་ལ་བལྟས་རྗེས། དེ་མ་ཐག་དམར་གསོད་ཀྱི་རྣམ་པ་འདི་ནི་ཇི་འདྲའི་སྐྱི་
གཡའ་བ་ཞིག་ཡིན་པ་གསལ་བོར་རྟོགས་སོང་།
ངས་ཚན་པ་དེ་ཡོངས་སུ་བཀླགས་རྗེས “འདིའི་སྟེང་གི་མི་དྲེད་ཀྱི་སྡེར་མོའི་སྐོར་
88

བྱི་ལ་ནག་པོ།
གྱི་ཞིབ་འབྲི་ནི་ཏག་ཏག་སྐྱ་རིས་འདི་དང་ཨ་ན་མ་ན་རེད། ངའི་བསམ་པར་འདིར་བསྟན་
པའི་མི་དྲེད་མ་གཏོགས། གཞན་པའི་སྲོག་ཆགས་ཁྲོད་དུ་སེན་རྗེས་ཁྱོད་ཀྱིས་བྲིས་པ་འདི་
དང་མཚུངས་པ་ཞིག་མེད་པར་སྙམ་འོངས། སྨུག་མདོག་གི་སྐྲ་སྤུ་ཕོན་པོ་འདི་ཡང་ཇུ་ཝེ་
དབྱིས་བཤད་པའི་གཅན་གཟན་དེ་དག་གི་སྐྲ་སྤུ་དང་ཇི་མ་ཇི་བཞིན་དུ་འདུག ཡིན་ན་
ཡང་། འཇིགས་ཡེར་བའི་གྱོད་དོན་དེའི་བྱུང་རིམ་དག་ལ་ང་ཡིས་སྔར་བཞིན་རྒྱུས་ལོན་
བྱེད་ཐུབ་པར་མི་འདུག ཡང་གཅིག་བཤད་ན། ཚང་མས་གོ་ཐུབ་པ་བྱུང་བ་ནི་མི་གཉིས་ཀྱི་
སྐད་སྒྲ་ཡིན་ལ། དེའི་ཁྲོད་ཀྱི་གཅིག་ནི་ཧྥ་རན་སིའི་སྐད་ཡིན་པ་ཁོ་ཐག་རེད” ཅེས་བཤད།
“འཆུགས་མི་འདུག དེས་ན་ཁྱོད་ཀྱིས་དཔང་མི་ཚོས་ཕལ་ཆེར་མགྲིན་གཅིག་
གིས་སྐད་སྒྲ་དེའི་ནང་གི ‘གནམ་རྒན་མ’ ཟེར་བའི་ཚིག་དེ་བརྗེད་མེད་ལས་ཆེ། དེའི་
ནང་གི་ཀ་ར་འཚོང་མཁན་གྱི་སྦྱིན་བདག་རྨིན་ཐཱ་ཉིས་བཤད་ན་སྐད་ཆ་དེ་ནི་སྐབས་
དེའི་གནས་ཚུལ་འོག་ཏུ་ཧྥ་རན་སིའི་མི་ཞིག་གིས་ཕ་རོལ་པོར་གདམས་པ་གནང་བ་དང་
མཚུངས་ཟེར་གྱིན་འདུག དེ་བས། གྱོད་དོན་འདིའི་གསང་མཐིལ་བརྟོལ་བའི་རེ་བ་ནི་
གཙོ་བོར་ཚིག་འབྲུ་འདི་དག་གི་སྟེང་དུ་བཅོལ་བཞིན་ཡོད། དེས་ན་ཧྥ་རན་སིའི་མི་ཞིག་
གིས་དམར་གསོད་ཀྱི་གྱོད་དོན་འདི་ཤེས་ཡོད་ཚོད་རེད། ཡིན་ན་ཡང་། ཁོ་གྱོད་གཞི་འདིའི་
སྦྱོར་བ་དངོས་དང་འབྲེལ་བ་མེད་ལས་ཆེ། (དོན་དངོས་སྟེང་འབྲེལ་བ་མེད་མི་སྲིད་པ་ཞིག་
ཀྱང་མིན)མི་དྲེད་དེ་ནི་ཁོའི་དེ་ག་ནས་ཐར་སོང་བ་འདྲ་ལ། ཁོས་བདས་ཏེ་ཉལ་ཁང་དེའི་
ནང་དུ་བཅུག་པ་ཡིན་ཡང་སྲིད། ཡིན་ན་ཡང་། སྐབས་དེ་ཤེད་དུ་གནས་ཚུལ་དེ་ལྟར་རྙོག་
འཛིང་ཡིན་པས་ཁོ་ལ་གཞི་ནས་མི་དྲེད་བསྐྱར་དུ་འཛིན་པའི་ཐབས་མ་བྱུང་བས། མི་དྲེད་
གནས་གང་ཞིག་ཏུ་རྒྱ་ཡན་དུ་ཤོར་སོང་བ་རེད། མཚམས་འདིར་ངས་མུ་མཐུད་དུ་འོལ་
ཚོད་མི་བྱེད། ངས་འདི་ལ་འོལ་ཚོད་ཟེར་བ་ལས་གཞན་པའི་མིང་སྦྱོར་བའི་དབང་ཆ་མེད།
འོལ་ཚོད་འདིའི་གཞི་འཛིན་སའི་ལྟ་ཚུལ་འགའ་རེ་ནི་དོན་དངོས་སྟེང་རྐང་ཚུགས་དཀའ་
89

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བས། རང་གི་སེམས་སུའང་གང་ཞིག་འགྲིག་པ་དང་མི་འགྲིག་པའི་དབྱེ་བ་མི་འཁོར་ལ།
ཡང་གཅིག་བཤད་ན། ངས་ཀྱང་འདོད་བློ་དེ་འདྲ་བཅངས་ནས་གཞན་ལ་འགྲེལ་བཤད་
བརྒྱབ་སྟེ་ཧ་གོ་རུ་འཇུག་མི་ཕོད། དེས་ན་འུ་གཉིས་ཀྱིས་འདི་ལ་འོལ་ཚོད་ཅེས་པའི་མིང་
བཏགས་ཏེ་འོལ་ཚོད་བཞིན་དུ་གླེང་མོལ་བྱེད་ཆོག གལ་ཏེ་ཧྥ་རན་སིའི་མི་འདི་དངོས་
གནས་ངས་འོལ་ཚོད་བྱས་པ་ལྟར་གྱོད་དོན་འདི་དང་འབྲེལ་བ་མེད་ན། ང་རང་མདང་
དགོང་ཡུལ་དུ་ལོག་ཁར《འཛམ་གླིང་ཚགས་པར》(དེ་ནི་ཆུ་ཐོག་སྐྱེལ་འདྲེན་ལས་རིགས་
སྐོར་གྱི་ཚགས་པར་ཞིག་སྟེ། ཆུ་པ་རྣམས་ཀྱིས་ཧ་ཅང་དགའ་བསུ་བྱེད་པ་ཞིག་ཡིན)ཁང་
དུ་སོང་ནས་བཀོད་པའི་བརྡ་ཁྱབ་འདིས་ཁོ་རང་འདི་གར་འབོད་ཐུབ།”
སྐབས་དེར་ཏི་པེན་གྱིས་ངའི་ལག་ཏུ་ཚགས་པར་ཞིག་གཏད་བྱུང་། ངས་ཚགས་པར་
དེ་ལག་ཏུ་བླངས་ཏེ་ཡིག་འབྲུ་རེ་རེ་བཞིན་བཀླགས།
བརྡ་ཁྱབ།
ཉིན་ག་གེ་མོའི་ཞོགས་པར། པུའུ་ལུན་ནགས་ཚལ་ཁྲོད་དུ་ཕཱོ་རོ་གླིང་གི་མི་དྲེད་སྨུག་
པོ་ཞིག་རྙེད། གོ་ཐོས་ལྟར་ན་མི་དྲེད་འདིའི་བདག་པོ་ནི་མཱ་ཨར་ཐཱ་ཚོང་གྲུ་སྟེང་གི་ཆུ་པ་ཞིག་
རེད་ཟེར། བོར་མཁན་གྱིས་ངོས་འཛིན་འཁྲུལ་མེད་བྱས་རྗེས། མི་དྲེད་འཛིན་བཟུང་དང་གསོ་
སྙོར་བྱས་པའི་གླ་རིན་ཉུང་ཙམ་ཁྱེར་ཏེ་གྲོང་ཁྱེར་མཐའ་འདབས་ཀྱི་ཧྲིན་ཅེ་མན་ཁུལ་གྱི་སྲང་
ལམ×ཨང་རྟགས×བཞི་ཐོག་སྟེང་ལེན་དུ་ཡོང་རྒྱུ་མཁྱེན།
“ཁྱོད་ཀྱིས་མི་འདི་ཆུ་པ་ཞིག་ཡིན་པ་ཇི་ལྟར་ཤེས།” ངས་དེ་ལྟར་འདྲི་བཞིན “ད་
དུང་མི་དེ་མཱ་ཨར་ཐཱ་ཚོང་གྲུ་སྟེང་གི་ཆུ་པ་ཞིག་ཡིན་པ་ཡང་ཤེས་འདུག་ཨང” ཞེས་བཤད།
“དེ་ངས་མི་ཤེས།” ཏི་པེན་གྱིས་བཤད་རྒྱུར། “དེ་ངས་ཁག་ཐེག་བྱེད་མི་ཐུབ། ཡིན་
ན་ཡང་། འདི་ན་གོས་ཐག་ཐུང་ཐུང་སྣུམ་སྟུག་ལ་སོང་བ་ཞིག་ཡོད། དེའི་རྣམ་པར་བལྟས་
ན་ཆུ་པ་རྣམས་ཀྱིས་སྐྲ་ལོ་སྡོམ་བྱེད་དུ་སྤྱོད་པ་དེ་ཡིན་པ་གསལ་བོར་ཤེས་ཐུབ། ཆུ་པ་
90

བྱི་ལ་ནག་པོ།
རྣམས་རལ་པ་རིང་པོ་འཇོག་པར་དགའ་བ་མ་ཡིན་ནམ། ཡང་གཅིག་བཤད་ན། གོས་
ཐག་སྟེང་གི་མདུད་པ་འདི་ནི་ཆུ་པ་མ་གཏོགས་གཞན་པས་རྒྱག་མི་ཤེས་ལ། མཱ་ཨར་ཐཱ་
ཚོང་གྲུ་སྟེང་གི་ཆུ་པ་ཁོ་ནས་ད་གཟོད་མདུད་ཤེས་པ་ཙམ་ཡིན། གོས་ཐག་འདི་ནི་ངས་
ཐོག་འགོག་གདུང་ཁབ་དེའི་འོག་ཏུ་རྙེད་པ་ཡིན་ལ། འདས་མོ་གཉིས་ཀྱི་དངོས་པོ་ཡིན་
མི་སྲིད། གོས་ཐག་འདིའི་སྟེང་ནས་ཧྥ་རན་སིའི་མི་དེ་ནི་མཱ་ཨར་ཐཱ་ཚོང་གྲུ་སྟེང་གི་ཆུ་པ་
ཞིག་ཡིན་པ་སྡོམ་ཚིག་དགོད་ཆོག ཡིན་ན་ཡང་། མཐར་གཏུགས་ནས་བཤད་ན། ཚོད་
དཔག་འདི་འགྲིག་མི་འགྲིག་གང་ཡིན་རུང་། ངས་ཚགས་པར་སྟེང་འདི་འདྲའི་བརྡ་ཁྱབ་
ཅིག་སྤེལ་བ་ལ་ཉེས་པ་ཅི་ཡང་མ་མཆིས། གལ་ཏེ་ཚོད་དཔག་འདི་ལ་འཁྲུལ་བ་བྱུང་ན།
ཁོས་ཀྱང་ང་རང་བཞིན་གྱི་སྣང་ཚུལ་ཙམ་ལ་འཁྲུལ་བར་འདོད་དེ་ནན་གྱིས་རྩད་གཅོད་
དུ་ཡོང་མི་སྲིད། དེ་མིན་འཁྲུལ་བ་མ་བྱུང་བའི་དབང་དུ་བཏང་ན། དམིགས་ཡུལ་ཡང་
ཞར་དུ་འགྲུབ་སོང་བ་མིན་ནམ།སྤྱིར་ན་ཧྥ་རན་སིའི་མི་འདིས་རང་ཉིད་དོན་རྐྱེན་འདིའི་
ཁྲོད་དུ་ཉེས་པ་མེད་པ་ཤེས་ན་ཡང་། བརྡ་ཁྱབ་འདི་མཐོང་རྗེས་ཡིད་ལ་སོམ་ཉི་ཡང་དང་
ཡང་དུ་སྐྱེས་ཏེ་མི་དྲེད་ལེན་དུ་ཡོང་མི་ཕོད་པ་གདོན་མི་ཟ། དེ་ལ་ཁོས་འདི་ལྟར་བསམ་
ངེས་ཡིན་ཏེ། ‘ང་ལ་ཉེས་པ་མེད། ང་རང་དབུལ་ཞིང་ཕོངས་པར་མ་ཟད། མི་དྲེད་འདི་
རིན་ཐང་ཧ་ཅང་ཆེ་བས། གནས་བབ་འདི་འདྲར་ལྟུང་བའི་མི་ང་ལྟ་བུ་ལ་མཚོན་ན། འདི་
ནི་ཁྱིམ་གྱི་རྒྱུ་ནོར་རྩ་ཆེན་འབའ་ཞིག་ཡིན། ད་ལྟ། མི་དྲེད་རང་གི་མིག་མདུན་དུ་ཡོད་
པར་མ་ཟད། ད་དུང་ལག་པ་བསྲིངས་པ་ཙམ་གྱིས་ལག་ཏུ་འཐོབ་འོངས་པ་ཡིན་ན། ངས་
ཅིའི་ཕྱིར་གླེན་པས་རང་སྡུག་རང་གིས་ཉོ་ཟེར་བ་ལྟར་ཉེན་ཁ་མེད་པའི་འོས་མེད་ཀྱི་
དོན་དག་ཅིག་འབྱུང་བར་དོགས་ནས་རང་གི་མི་དྲེད་དོན་མེད་དུ་བོར་དགོས་པ་ཡིན་
ནམ།མི་དྲེད་ནི་གཞན་གྱིས་པུའུ་ལུན་ནགས་ཚལ་དུ་རྙེད་པ་ཡིན་ཞིང་། གྱོད་གཞི་འབྱུང་
ཡུལ་དང་བར་ཐག་རིང་པོ་ཡོད་པས། མི་རྣམས་ཀྱིས་གྱོད་དོན་དེ་ནི་དུད་འགྲོ་ཞིག་གིས་
91

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བསླངས་པར་ཐེ་ཚོམ་ག་ལ་ཟ། ཉེན་རྟོག་པ་རྣམས་ཀྱིས་འ་ཆད་འུ་ཐུག་ཏུ་གྱུར་ཏེ་ད་རག་
བར་དུ་གྱོད་གཞིའི་ཁུངས་སྣེ་སྤུ་ཙམ་ཡང་མ་རྙེད་པར་འདུག གལ་ཏེ་ཁོ་ཚོས་མི་དྲེད་
འདི་ལག་ཏུ་ཆུད་པའི་དབང་དུ་བཏང་ན་ཡང་། དེས་ང་ཡིས་གྱོད་གཞི་འདིའི་གནས་ཚུལ་
མཐོང་ཡོད་པར་བདེན་དཔང་བྱེད་མི་ཐུབ་ཅིང་། ང་ལ་ཉེས་མིང་ནི་དེ་བས་ཀྱང་འདོགས་
མི་ཐུབ། ལྷག་པར་དུ་ད་ལྟ་མི་རྣམས་ཀྱིས་ང་རང་ཤེས་འདུག་སྟེ། བརྡ་ཁྱབ་འགོད་མཁན་
དེས་ང་རང་མི་དྲེད་ཀྱི་བདག་པོ་ཡིན་པ་ངོས་ཟིན་ན་ང་ལ་ཆ་རྒྱུས་ག་འདྲ་ཡོད་པ་མི་ཤེས།
གལ་ཏེ་རིན་ཐང་ཅན་གྱི་ནོར་བུ་འདི་དོན་མེད་དུ་དོར་ན། མི་རྣམས་དུད་འགྲོ་འདི་ལའང་
དོགས་པ་གང་ཞིག་སྐྱེ་མི་སྲིད་དམ། དེ་བས། ངས་མི་རྣམས་ལ་འདྲོགས་བསླང་དུ་བཅུག་
ན་མི་འགྲིག་ལ། དུད་འགྲོ་དེ་ལ་རྣམ་རྟོག་ལང་དུ་བཅུག་ནའང་མི་འགྲིག ངས་ངེས་
པར་དུ་བརྡ་ཁྱབ་ལྟར་མི་དྲེད་ཕྱིར་བླངས་ཏེ་དོན་དག་མཇུག་བསྒྲིལ་བའི་བར་དུ་ནང་དུ་
བཅུག་སྟེ་ལྟ་སྐྱོང་ལེགས་པོ་བྱེད་དགོས་སྙམ་ངེས་ཡིན།”
སྐབས་འདིར། གློ་བུར་དུ་ཐོག་ཁང་གི་འཛེག་སྐས་སྟེང་ནས་རྡོག་སྒྲ་ཞིག་མཆེད་
འོངས།
“དཀྲུམ་མདའ་གྲ་སྒྲིག་བྱོས།” ཏི་པེན་གྱིས་དེ་ལྟར་བཤད་རྒྱུར། “ཡིན་ན་ཡང་།
ངས་ལྐོག་བརྡ་མ་བཏང་ན་དཀྲུམ་མདའ་གཏན་ནས་བརྒྱབ་མི་ཆོག་ལ། རིག་ཏུའང་འཇུག་
མི་རུང་།”
ཁང་པའི་སྒོ་ཆེན་སྔར་ནས་ཕྱེ་འདུག མི་དེས་སྒོ་ཅོང་ཡང་མ་མནན་པར་ནང་དུ་
འཛུལ་ཡོང་བར་མ་ཟད། འཛེག་སྐས་སྟེང་གོམ་པ་འགའ་སྤོས་རྗེས་གློ་བུར་དུ་བགྲོད་
མཚམས་བཞག་བྱུང་ལ། དེར་བལྟས་ན་སྐབས་འདིར་ཁོ་ལ་སོམ་ཉི་ཅི་ཞིག་སྐྱེས་བྱུང་བ་
དང་འདྲ། ཅུང་མ་འགོར་བར་ངེད་གཉིས་ཀྱིས་མི་དེ་འཛེག་སྐས་ལས་མར་འབབ་པའི་སྒྲ་
ཐོས་ཡོང་ཞིང་། ཏི་པེན་རྟབ་རྟབ་པོར་སྒོ་ཁར་རྒྱུགས་ཏེ་ཉན་པ་ན། མི་དེ་སླར་ཡང་ཕྱིར་
92

བྱི་ལ་ནག་པོ།
འཛེག་སྐས་སྟེང་ཡར་འགོ་བའི་སྒྲ་ཐོས་ཡོང་། ད་ཐེངས་ཁོ་རང་ཕྱིར་ལྡོག་རྩིས་མི་བྱེད་པར་
བློ་ཐག་རྦད་ཆོད་ཀྱིས་ཐོག་ཁང་དུ་ཡོང་ནས་ངེད་གཉིས་ཀྱི་ཁང་སྒོ་བརྡུངས་བྱུང་།
“ནང་དུ་ཕེབས།” ཏི་པེན་གྱི་སྐད་གདངས་ལ་དགའ་སྤྲོ་དང་བརྩེ་འདང་ཞིག
འཁྱིལ་འདུག
སྐབས་དེར། གསར་བུ་ཞིག་ནང་དུ་འཛུལ་འོངས་ལ། བལྟས་མ་ཐག་ཏུ་གྲུ་པ་ཞིག་
ཡིན་པ་ཤེས་ཐུབ་སྟེ། སྐྱེས་གཟུགས་མཐོ་ཞིང་སྟོབས་ཀྱིས་ཁེངས་ལ། ཤ་དར་ཁྲག་དར་དུ་
འདུག་པས་གང་ལའང་མི་སྐྲག་པའི་ཚུགས་ཀ་ཞིག་མངོན་པ་དང་། མི་ལ་ཉམས་དགའ་
བའི་སྣང་བ་སྟེར། ཁོའི་ངོ་གདོང་ནི་ཉི་མས་གཙེས་ཏེ་ནག་རོག་གེར་འདུག་ཅིང་། གདོང་
གི་ཕྱེད་ཀ་ནི་སྨ་ར་དང་ཁ་སྤུས་ཡོངས་སུ་བསྒྲིབས་ནས་གདའ། ལག་ཏུ་སྦོམ་ཞིང་མཁྲེགས་
པའི་འགྱིག་དབྱུག་ཅིག་ཐོགས་ཤིང་། བལྟས་པ་ཉིད་ནས་དེ་མ་གཏོགས་གཞན་པའི་མཚོན་
ཆ་ཅི་ཡང་བསྣམས་མེད་པ་འདྲ། ཁོས་རྐང་ལག་ཀྲབ་ཀྲབ་ཀྱིས་ལུས་པོ་སྒུར་སྒུར་ཅིག་བྱས་
ཏེ་ཧྥ་རན་སིའི་སྐད་ཀྱིས “བདེ་མོ” ཞེས་བཤད་བྱུང་ལ། ཁོའི་སྐད་བརྡའི་ནང་དུ་ནཱ་ཧྲ་
ཐྲིར་གྱི་ཡུལ་སྐད་ཅུང་ཟད་འདྲེས་ན་ཡང་། ཉན་པ་ཙམ་གྱིས་ཁོའི་ཕ་ཡུལ་ནི་ཕ་རི་སི་ཡིན་
པ་ཤེས་ཐུབ།
“གྲོགས་པོ་ལགས། བཞུགས་ཤིག” ཏི་པེན་གྱིས་བཤད་རྒྱུར། “ཁྱོད་མི་དྲེད་ལེན་དུ་
ཡོང་བ་ལོས་ཡིན། འོན་ཀྱང་། དྲང་མོར་བཤད་ན། ང་རང་ཁྱོད་ལ་འདི་འདྲའི་མི་དྲེད་ཅིག་
ཡོད་པར་སྨོན་པ་སྐྱེས་ཡོང་། ཇི་འདྲའི་སྙིང་རྗེ་བའི་དུད་འགྲོ་ཞིག་ཨང་། ཧ་ཅང་རྩ་ཆེ་བ་
ཁོ་ཐག་རེད། ཁྱོད་ཀྱིས་བལྟས་ན་མི་དྲེད་འདི་ལོ་ན་ག་ཚོད་རེད།”
གྲུ་པས་དངན་པ་རིང་པོ་ཞིག་འཐེན་བྱུང་། ཚུགས་ཀར་བལྟས་ན་ཁོའི་ལག་ནས་
རིན་པོ་ཆེ་ཞིག་ས་ལ་ལྷུང་བ་དང་འདྲ། ཡུད་ཙམ་ནས་སེམས་བདེ་ལ་བབས་ཏེ་བཤད་
རྒྱུར། “ངས་ཀྱང་བཤད་མི་ཐུབ། ཆེས་ཉུང་ན་ཡང་ལོ་བཞི་ལྔ་ཙམ་ཡིན། མི་དྲེད་འདི་ན་
93

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བཀག་ཡོད་དམ།”
“འོ། འདི་ན་མེད། ང་ཚོའི་འདི་ན་མི་དྲེད་འཇུག་པའི་སྒྲིག་ཆས་མེད་པས། ཉེ་
འཁོར་གྱི་པུའུ་ཨར་ཁྲོམ་སྲང་གི་ཁྱིམ་ཚང་ཞིག་གི་རྟ་ཁང་དུ་ཉར་ཡོད། ནངས་ཀ་སྔ་མོ་
ཡོང་ནས་བླང་ཆོག ཁྱོད་ཀྱིས་ད་ལྟ་ཉིད་དུ་བླངས་ཏེ་ཕྱིར་འགྲོ་རྩིས་ཡིན་ནམ།”
“སྐུ་ཞབས་ལགས།དེ་ནི་སྨོས་ཅི་དགོས།”
“ངས་མི་དྲེད་འདི་དངོས་གནས་བློས་མི་ཐོངས་པ་ཞིག་རེད།” ཏི་པེན་གྱིས་དེ་
ལྟར་ལབ།
“སྐུ་ཞབས་ལགས། ངས་ཁྱོད་ལ་དྲིན་ལན་ལོག་འཇལ་མི་བྱེད། ངས་ཁྱོད་ལ་
བཀའ་དྲིན་ལེགས་པོ་ཞུ། གནས་ལུགས་དང་མཐུན་པ་ཞིག་ཡིན་ན་ཁྱེད་ལ་ཅི་མཁོ་ན་དེ་
བྱིན་ཆོག”
“བཟང་གི” ངའི་གྲོགས་པོས་དེ་ལྟར་བཤད་དེ “ངོ་མ་ཧ་ཅང་ཀུན་དང་མཐུན་པ་
རེད། འོན་ཀྱང་། ངས་འདང་ཞིག་རྒྱག་དགོས། ཨེ། མཁོ་བ་ཅི་ཞིག་ཡོད་དམ། འོ། འོ་ན་ངས་
ཁྱོད་ལ་བཤད། ངོ་མ་བཤད་ན་ང་ལ་མཁོ་བའི་ལས་གླ་ཉུང་ཙམ་ཞིག་ཡོད་དེ། འོན་ཀྱང་ང་
ལ་ཁྱོད་ཀྱི་སྒོར་མོ་མི་དགོས། ཁྱོད་ཀྱིས་མྱུར་དུ་མའོ་ཀི་ཁྲོམ་སྲང་དུ་བྱུང་བའི་དོན་དག་དེ་
ཡོངས་རྫོགས་ང་ལ་བཤད་རོགས།”
ཏི་པེན་གྱིས་ཚིག་རྗེས་མ་དེ་དག་འཆད་སྐབས་སྐད་མགོ་ཧ་ཅང་དམའ་ཞིང་བློ་བག་
ཕེབས་ནས་འདུག ཁོས་བབ་བརླིང་དང་ལྡན་པའི་ངང་ཕར་སོང་ནས་སྒོར་ཟྭ་བརྒྱབ་པ་
དང་ལྡེ་མིག་ཁུག་མའི་ནང་དུ་བཅུག་རྗེས། རུམ་ནས་དཀྲུམ་མདའ་ཕྱིར་ཕྱུང་སྟེ་འཚབ་
འཚུབ་མེད་པར་ཅོག་ཙེའི་ཐོག་ཏུ་བཞག་བྱུང་།
གྲུ་པའི་ངོ་གདོང་དེ་མ་ཉིད་དུ་སྦོས་ཏེ་དམར་པོར་གྱུར་ལ། བལྟས་ཚོད་ཀྱིས་དབུགས་
ཀྱི་འབྱིན་རྔུབ་མ་བདེ་བར་འཕག་འཚག་རྒྱག་པ་དང་འདྲ། ཁོ་ཏག་སེ་གནམ་ལ་ལྡིང་
94

བྱི་ལ་ནག་པོ།
ཙམ་བྱས་ཏེ་དབྱུག་པ་ལག་ཏུ་དམ་པོར་བཅངས་བྱུང་ལ། དེ་ནས་ཡང་ལམ་སང་མྱུར་དུ་
ཕྱིར་ཙོག་པ་དང་། གདོང་མདོག་སྐྱ་ཐལ་ལེར་གྱུར་ཏེ་ལུས་ཡོངས་ལྷབ་ལྷུབ་ཏུ་འདར་ཡོང་།
ཁོས་ཚིག་གཅིག་ཀྱང་མི་བཤད་པས་ང་རང་རང་དབང་མེད་པར་སེམས་ནས་ཁོ་ལ་སྙིང་རྗེ་
ཞིག་སྐྱེས་འོངས།
“གྲོགས་པོ་ལགས།” ཏི་པེན་གྱིས་ཁོ་ལ་འཛེམ་དོགས་ཙམ་བྱས་ཏེ “ཁྱོད་རང་སྐྲག་
མི་དགོས། དངོས་གནས་དེ་འདྲའི་སྐྲག་སྣང་སྐྱེ་མི་དགོས། ངེད་གཉིས་ལ་ཁྱོད་ལ་གནོད་
པའི་བསམ་པ་རྩ་བ་ནས་མེད། ངས་ཁྱོད་ལ་དཀོན་མཆོག་གསུམ་པོ་དཔང་དུ་བཞག་སྟེ་
མནའ་བསྐྱལ་ཆོག ངས་ཁྱོད་ལ་གཏན་ནས་གནོད་མི་བསྐྱལ། ངས་ཁྱོད་ཉིད་མའོ་ཀི་ཁྲོམ་
སྲང་གི་གྱོད་གཞི་དང་འབྲེལ་བ་མེད་པ་གསལ་བོར་ཤེས་ཡོད། ཡིན་ན་ཡང་། ཁྱོད་རང་
གྱོད་དོན་འདིའི་ནང་དུ་ཐག་ཞོར་འབྲེང་འདྲུད་བྱུང་མེད་པར་ངས་ཁ་ཚོན་གཅོད་མི་ཐུབ།
ད་ཅི་ངས་བཤད་པའི་སྐད་ཆར་ཉན་ཡོད་ན། ཁྱོད་ཀྱིས་གྱོད་གཞི་འདིའི་ཕྱོགས་སུ་ང་ལ་
རྒྱུ་ཆ་ཁོང་དུ་ཆུད་པའི་ལམ་ཞིག་ཡོད་པ་ཤེས་འདུག་པ་ཁོ་ཐག་ཡིན་རྒྱུ་རེད། འདི་ནི་ཁྱོད་
ཀྱིས་རྨི་ལམ་དུའང་རྨི་སྲིད་པ་ཞིག་གཏན་ནས་མིན། གནས་ཚུལ་ནི་འདི་འདྲ་ཞིག་སྟེ།
ཁྱོད་ཀྱིས་ཉེས་པ་ཅི་ཡང་བསགས་མེད་ལ། ཁྱོད་ལ་ཉེས་མིང་ཡང་མེད། ངོ་མ་བཤད་ན་དེ་
འདྲ་རང་རེད། སྤྱིར་ཡིན་ན་ཉིན་དེར་ཁྱོད་ཀྱིས་མིས་མི་རྟོགས་ལ་འདྲེས་ཀྱང་མི་ཚོར་བའི་
ངང་ནས་སྒོར་མོ་དེ་དག་རྐུ་ཆོག་ཆོག་ཡིན་མོད། འོན་ཀྱང་ཁྱོད་ཀྱིས་སྐར་མ་གང་ཡང་
བླངས་མེད་པས། ཁྱོད་ཀྱིས་དོན་དག་དེ་གསང་མི་རིགས་ལ་གསང་དོན་གྱི་གནས་ལུགས་
ཅི་ཡོད། ཡིན་ན་ཡང་། མི་ཆོས་ཀྱི་ངོས་ནས་བཤད་ན། ཁྱོད་ལ་དོན་དག་དེ་ཁ་ཁོག་པས་
མ་གསང་། གློ་རྒྱུ་མས་མ་བསྐུམས་པར་དྲང་མོར་བཤད་པའི་འོས་འགན་ཡོད། ད་ལྟ། གྱོད་
དོན་འདིའི་རྐྱེན་པས་ཉེས་མེད་ཀྱི་མི་ཞིག་ལ་ཉེས་མིང་བཀལ་ནས་བཙོན་དུ་བཅུག་ཡོད་
ལ། ཁྱོད་ཁོ་ནས་ད་གཟོད་སུ་ཞིག་ནི་དོན་རྐྱེན་འདིའི་ལག་དམར་ཡིན་པ་བཤད་ཐུབ།”
95

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཏི་པེན་གྱི་སྐད་ཆ་དེ་དག་ལ་གསན་རྗེས། གྲུ་པས་བློ་རྣལ་དུ་ཕབ་བྱུང་ལ། སྔོན་གྱི་
འཛེམ་བག་གཏན་ནས་མེད་པའི་རྣམ་པ་དེ་གར་སོང་ཆ་མེད་དུ་གྱུར།
“ཨ་གནམ་རྒན་མས་མཁྱེན།” ཁོས་འཚབ་མ་འཚུབ་ཏུ་དངན་པ་རིང་པོ་འཐེན་
ནས། “ངས་དོན་དག་དེ་ཚང་མ་ཁྱོད་ལ་ཅི་ནུས་གང་ཐུབ་ཀྱིས་བཤད་ཆོག ཡིན་ན་ཡང་།
ངས་ཁྱོད་ཀྱིས་ང་ལ་ཡོངས་སུ་ཡིད་ཆེས་བྱེད་པའི་རེ་བ་མི་འཛིན། གལ་ཏེ་ངས་དེ་ལྟར་རེ་
བ་བཅངས་ཚེ་ང་ཡང་གླེན་པ་ཤ་སྟག་ཅིག་ཡིན་སྲིད། ང་ལ་ཉེས་པ་ཅི་ཡང་མེད་པས་ངས་
ཐ་ན་རང་སྲོག་འཆོར་དགོས་ཀྱང་དོན་དག་གི་བྱུང་བ་ངོ་མ་ཡོངས་རྫོགས་བཤད་རྒྱུ་ཡིན།”
ཁོས་བཤད་པའི་དོན་དག་གི་བྱུང་བ་ནི་ཕལ་ཆེར་འདི་ལྟ་སྟེ། ཉེ་བའི་སྔོན་དུ། ཁོ་རང་
མཚོ་གྲུར་བསྡད་དེ་ཧིན་རྡུ་ཤར་མའི་གླིང་ཚོམ་དུ་བསྐྱོད་པ་དང་། མི་མང་པོ་དང་འགྲོགས་
ཏེ་ཕཱ་རོ་གླིང་ནས་སྐམ་སར་བུད་དེ་ནགས་ཚལ་དུ་ལྗོངས་རྒྱུར་ཕྱིན། དེར་གྲོགས་པོ་དང་
མཉམ་གྱིས་མི་དྲེད་འདི་བཟུང་བ་རེད། ཡིན་ན་ཡང་། གྲོགས་པོ་ཕྱིས་སུ་ཚེ་ལས་འདས་
པས་མི་དྲེད་ཁོ་གཅིག་པུའི་ལག་ཏུ་ལྷུང་། ཕྱིར་ལྡོག་པའི་ལམ་ཁར། མི་དྲེད་དེ་གཤིས་ཀ་
རྒོད་པས་ཁོ་ལ་དཀའ་ལས་མང་པོ་གཏད་པ་དང་མཇུག་མཐར་ཕ་རི་སིར་ཁྲིད་ཡོང་ཐུབ་པ་
བྱུང་། དེ་ནས་ཁོས་མི་དྲེད་དེ་བདེ་འཇགས་ངང་རང་ཁྱིམ་དུ་བཀག་པ་དང་། ཁྱིམ་མཚེས་
དང་སྲང་ཉུལ་གྱི་མིའི་འདྲི་རྩད་དང་དོན་མེད་ཀྱི་རྙོག་དྲར་གཡོལ་བའི་ཆེད་དུ། གཞི་ནས་
ཧ་ཅང་སེམས་ཆུང་ནེམ་ཆུང་གིས་མི་དྲེད་དེ་ཡུན་རིང་ལ་བསྐུངས་ཏེ། དེའི་རྐང་པའི་སྟེང་
གི་རྨས་དྲགས་རྗེས་གཞན་ལ་བཙོང་རྩིས་བྱས།
ཡིན་ན་ཡང་། མཚན་མོ་དེར། (ཡང་ན་དམར་གསོད་ཀྱི་དོན་དག་བྱུང་བའི་ཞོགས་པ་
དེར)ཁོ་དང་གྲུ་པ་འགས་གླུ་ལེན་གར་རྩེད་ཀྱིས་ནམ་གསལ་སློང་བྱས་པ་དང་། ཕྱིས་སུ་ཁོ་
རང་ཁྱིམ་དུ་ཐོན་པའི་སྐབས་དེར། མི་དྲེད་དེ་ཁོའི་ཉལ་ཁང་དུ་སླེབས་འདུག་པ་མཐོང་།
མ་གཞིར། མི་དྲེད་དེ་ནི་ཁྱིམ་མཚེས་ཀྱི་ཁང་ཆུང་གི་སྒོ་གླེགས་བཅགས་ཏེ་ནང་དུ་འཛུལ་
96

བྱི་ལ་ནག་པོ།
ཡོང་བ་ཡིན་འདུག་ལ། (གྲུ་པས་ད་དུང་ཁང་པ་དེར་བཅུག་ན་མི་དྲེད་འབྲོ་བར་སྐྲག་མི་
དགོས་སྙམ)དེའི་ངོ་གདོང་ཧྲིལ་བོར་འདག་ཆལ་གྱི་ཝུ་བས་ཁེངས་འདུག་པ་དང་། ལག་
ཏུ་བཞར་གྲི་ཞིག་ཐོགས་ཏེ་མེ་ལོང་གི་མདུན་དུ་ཙོག་ཅིང་ཁ་སྤུ་བཞར་བའི་གྲབས་གཤོམ་
བཞིན་འདུག དེ་ནི་སྔོན་ལ་མི་དྲེད་ཀྱིས་ཁང་པའི་བུ་ག་ནས་ཁོས་འདི་ལྟར་ལས་ཀྱིན་པ་
མཐོང་བ་ཡིན་པར་གདོན་མི་ཟ། ཁོས་འདི་འདྲའི་གཅན་གཟན་གཏུམ་པོ་ཞིག་གིས་བྱང་
ཆ་དང་ལྡན་པའི་སྒོ་ནས་ལག་ཏུ་དེ་འདྲའི་ཉེན་ཁ་ཆེ་བའི་མཚོན་ཆ་བཟུང་སྟེ་སྤྱོད་པ་དེ་
ལྟ་བུ་ཞིག་རྩོམ་པ་ལ་ཧ་ལས་ཏེ་རེ་ཞིག་ཅི་བྱེད་རྒྱུ་ཡང་མ་ཤེས་པར་ལུས། ནམ་རྒྱུན་ཡིན་ན།
ཁོས་ལྕག་ཚན་སྤྱད་དེ་མི་དྲེད་འདི་འདུལ་བ་ཡིན་ལ། མི་དྲེད་ཀྱི་རྩིང་གཤིས་སྟོན་སྐབས་
ཀྱང་ཁོས་འདི་ལྟར་བྱེད་པ་ཡིན་པས་ཐེངས་འདིར་ཡང་ཁོས་སྔར་བཞིན་ལྕག་ཚན་ལག་
ཏུ་བླངས་ཡོང་། ཡིན་ན་ཡང་། མི་དྲེད་ཀྱིས་ལྕག་ཚན་མཐོང་མ་ཐག་མྱུར་དུ་སྒོ་ཕྱིར་ཤོར་
ཏེ་བྲོས་པ་དང་། འཛེག་སྐས་ལས་བབས་ཏེ་ཏག་ཏག་སྒེའུ་ཁུང་ཕྱེ་བའི་གླགས་དང་བསྟུན་
ནས་རྒྱ་སྲང་དུ་བྲོས་སོང་།
ཧྥ་རན་སིའི་གྲུ་པས་བློ་ཕམ་པའི་ངང་མུ་མཐུད་དུ་མི་དྲེད་ཀྱི་རྗེས་བསྙེགས་ཏེ་རྒྱུགས།
མི་དྲེད་ཀྱིས་ལག་ཏུ་ད་དུང་བཞར་གྲི་ཐོགས་ཏེ་འབྲོ་མཚམས་མི་འཇོག་པར་ཁ་ཡང་ཡང་
ཕྱིར་འཁོར་བཞིན་རྗེས་འདེད་པའི་མི་ལ་སྡིགས་མཛུབ་སྟོན་ཞིང་ཁ་གཉེར་སྣ་གཉེར་བྱེད་
ལ། རྗེས་ཟིན་ལ་ཁད་པའི་སྐབས་སུ་སླར་ཡང་ཇེ་མགྱོགས་སུ་བཏང་ནས་འབྲོ། དེ་ལྟར་ཕར་
བདའ་ཚུར་བདའ་བྱས་ཏེ་དུས་ཚོད་རིང་པོ་ཞིག་འགོར་རྗེས་ད་གཟོད་ནམ་སྨད་ཀྱི་ཆུ་ཚོད་
གསུམ་པར་ཐོན་ལ་ཉེ་ཞིང་། སྐབས་དེར་ཁྲོམ་སྲང་དུ་མི་གཅིག་ཀྱང་མེད་པར་དལ་ཅག་གེར་
འདུག ཁོས་མུ་མཐུད་དུ་བདས་ཏེ་མའོ་ཀི་ཁྲོམ་སྲང་གི་རྒྱབ་ངོས་ཀྱི་སྲང་ཆུང་ཞིག་ཏུ་ཐོན་
མ་ཐག མི་དྲེད་ཀྱིས་ལྕམ་མོ་ལེ་སི་པ་ལ་ཡེ་ཚང་གི་བཞི་ཐོག་གི་ཉལ་ཁང་གི་སྒེའུ་ཁུང་
ལས་སྒྲོན་མེ་བཀར་འདུག་པ་མཐོང་ནས་ལམ་སང་ཁང་པའི་རྒྱབ་ཏུ་བྲོས་ནས་ཕྱིན་པ་
97

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དང་། ཧ་ཅང་ལྡེམ་མྱུར་དང་ལྡན་པའི་ངང་ནས་དེ་གར་བསླངས་པའི་ཐོག་འགོག་གི་གདུང་
ཁབ་ངོས་སུ་འགོས་པ་དང་། རྐང་པས་གྱང་ལ་ཁེན་ཏེ་ལག་པས་ཆེས་ཆེར་བརྒྱངས་པའི་
ལྕགས་དྲར་འཇུས་ཤིང་། ལྕགས་དྲའི་འཁོར་སྐྱོད་དང་བསྟུན་ནས་མཆོང་ཐེངས་གཅིག་
གིས་ཉལ་ཁྲིའི་སྟེང་དུ་ལྡིང་། དེ་དག་གི་བརྒྱུད་རིམ་ཧྲིལ་བོར་ཆུ་ཚོད་སྐར་མ་གང་ཡང་མ་
འགོར་བར་ཡོངས་སུ་རྫོགས་པར་གྱུར་ལ། མི་དྲེད་ཁང་པའི་ནང་དུ་ལྡིང་མ་ཐག་ལྕགས་དྲ་
སླར་ཡང་རྐང་པའི་སྟབས་དང་བསྟུན་ནས་ཕྱི་ཕྱོགས་སུ་ཕྱེ་སོང་།
སྐབས་དེར་གྲུ་པར་དགའ་སྤྲོ་དང་སེམས་ཁྲལ་གཉིས་མཉམ་གཅིག་ཏུ་སྐྱེས་བྱུང་།
དགའ་སྤྲོ་སྐྱེས་དོན་ནི། ད་ཐེངས་མི་དྲེད་འཛིན་པའི་རེ་བ་ཧ་ཅང་ཆེ་བ་སྟེ། ཁ་དཔེར་སྐེ་
ཁྱེར་ནས་ཞགས་པ་ཉོ་རུ་ཡོང་བ་ཡིན་ཟེར་བ་ལྟར། མི་དྲེད་འདི་མ་བསམ་ས་ནས་རང་
འགུལ་གྱིས་རྙིའི་ནང་དུ་ལྡིང་ཡོང་བ་ཡིན་པས་ཕྱིར་འབྲོ་བའི་དཔེ་མི་སྲིད་པ་དང་། གལ་
ཏེ་ཐོག་འགོག་གདུང་ཁབ་ལས་ཕྱིར་བབས་ན་ཡང་ཐང་དུ་སླེབས་པ་ཙམ་གྱིས་འཛིན་
བཟུང་བྱེད་ཐུབ་ངེས་རེད་སྙམ། སེམས་ཁྲལ་བྱེད་དོན་ནི། དུད་འགྲོ་འདིས་ཁང་པའི་ནང་
དུ་བསྡད་དེ་མི་ལས་དགུ་ལས་ཤིག་བྱས་མི་ཡོང་བའི་ངེས་པ་ཡང་མེད་པས་དངོས་གནས་
སེམས་བདེ་ལ་འབབ་དཀའ། ཁོས་དེ་འདྲའི་བསམ་བློ་ཞིག་བཏང་ཡོང་བས་མི་དྲེད་ཀྱི་
རྗེས་གཏོང་མ་ཐུབ་པར་མུ་མཐུད་དུ་སྙེག་འདེད་བྱས་ཏེ་ཡོང་བ་རེད། དོན་དངོས་སྟེང་ཐོག་
འགོག་གདུང་ཁབ་སྟེང་དུ་འགོ་བ་ནི་ལས་ཁག་པོ་ཞིག་མ་ཡིན་ཏེ། གྲུ་པ་ཞིག་ལ་མཚོན་
ནས་བཤད་ན་ལྷག་པར་དེ་འདྲ་རང་རེད། ཡིན་ན་ཡང་། ཁོ་ཐོག་འགོག་གདུང་ཁབ་སྟེང་
དུ་འགོས་ཏེ་སྒེའུ་ཁུང་དང་མཉམ་པའི་དྲང་མཚམས་སུ་ཐོན་ནས་ལྟ་དུས། དྲ་མའི་བར་དུ་
ད་དུང་འདོམས་ཚད་གང་ལྷག་གིས་མི་རྩེབས་པས་ནང་དུ་འཛུལ་མི་ཐུབ་སྟེ། ཆེས་མང་ན་
ཡང་སྐེ་བསྲིངས་ཏེ་ནང་གི་གནས་ཚུལ་ལ་རགས་ལྟ་བྱེད་པ་ལས་ཐབས་གཞན་མེད། ཁོས་
དེ་ལྟར་ལྟ་ཙམ་བྱས་པས་དངངས་སྐྲག་ཅིག་གིས་ཨེན་ཙམ་མིན་ན་ཐོག་འགོག་གདུང་ཁབ་
98

བྱི་ལ་ནག་པོ།
སྟེང་གི་ལག་པ་ལྷོད་དེ་ས་རུ་ལྷུང་། སྐབས་དེ་ཏག་ཏག་ལ། ཧ་ཅང་ཉམ་ང་བའི་སྡུག་སྐད་
ཅིག་མཆེད་ཡོང་ལ། དུས་མཚུངས་སུ་མའོ་ཀི་ཁྲོམ་སྲང་གི་མི་རྣམས་ཀྱི་ནམ་གུང་གི་རྨི་
ལམ་ཡོངས་སུ་དཀྲོགས་པར་བྱས། འོན་ཀྱང་། ལྕམ་མོ་ལེ་སི་པ་ལ་ཡེ་མ་སྨད་གཉིས་ཀྱིས་
སྐབས་འདིར་ལུས་ལ་མལ་གོས་གྱོན་ཏེ། ལྕགས་སྒམ་ནང་གི་ཡིག་ཆ་ལེགས་སྒྲིག་བྱེད་
ཀྱིན་འདུག ལྕགས་སྒམ་ཁ་ཕྱེ་སྟེ་ཁང་པའི་དཀྱིལ་དུ་བཞག་འདུག་ལ། ནང་གི་དངོས་པོ་
ཡོངས་རྫོགས་པང་གཅལ་སྟེང་གཏོར་ནས་གདའ། སྐབས་དེར་མ་སྨད་གཉིས་ཀྱིས་རྒྱབ་
ངོས་སྒེའུ་ཁུང་ལ་གཏད་དེ་ཙོག་ཡོད་པ་ཁོ་ཐག་ཡིན་ཏེ། མི་དྲེད་དེ་ནང་དུ་ལྡིང་བ་ནས་ཨག་
སྐད་འདོན་པའི་བར་གྱི་དུས་ཚོད་ལ་བལྟས་ན། ཁོ་མོ་གཉིས་ཀྱིས་མི་དྲེད་ནང་དུ་ལྡིང་ཡོང་
བ་མྱུར་དུ་ཚོར་རྟོགས་མ་བྱུང་བ་དང་། སྐབས་དེར་ཐོས་པའི་ཁྲོག་སྒྲ་དང་ཤག་སྒྲ་སོགས་ནི་
སྒེའུ་ཁུང་གི་ལྕགས་དྲ་རླུང་གིས་བསྐྱོད་པའི་རྐྱེན་ལས་བྱུང་བ་ཡིན་པར་སྙམ་པ་རེད།
གྲུ་པས་ཁང་པའི་ནང་དུ་བལྟས་ཙ་ན། མི་དྲེད་ཀྱིས་སྔར་ནས་ལྕམ་མོ་ལེ་སི་པ་ལ་ཡེའི་
ཅོ་ཏོ(མོའི་སྐྲ་ནི་ད་སོ་མ་ཤད་མ་ཐག་ཡིན་པས་ཐོར་ཞིང་དཔྱངས་ནས་འདུག)ནས་བཟུང་
སྟེ། སྐྲ་བཞར་མཁན་གྱི་ལད་མོ་ལྟར་བཞར་གྲི་གཡུག་གཡུག་བྱེད་བཞིན་ཁོ་མོའི་གདོང་
གི་སྤུ་རྣམས་ཅི་དགར་བཞར་གྱིན་འདུག འོན་ཀྱང་། ལྕམ་མོའི་བུ་མོ་སྔར་ནས་དབང་པོ་
ཤོར་ཏེ་ས་ལ་འགྱེལ་ཞིང་འཕགས་ཙམ་ཡང་བྱེད་མི་ཐུབ་པར་གདའ། སྐབས་དེར། མི་དྲེད་
ཀྱིས་ལྕམ་མོའི་ཅོ་ཏོ་ཡོངས་སུ་གློད་བྱུང་ལ། དུས་དེར་བསྟུན་ནས་ལྕམ་མོས་ཕ་འབོད་མ་
འབོད་ཀྱིས་སྐད་ཅོར་བརྒྱབ་སྟེ་མི་དྲེད་དང་སྲོག་བསྡོས་ཀྱིས་འཕག་འཚག་བྱས། མི་དྲེད་
ལ་མ་གཞིར་ངན་སེམས་ཅི་ཡང་མེད་པ་འདྲ་མོད། ལྕམ་མོའི་བྱ་བྱེད་དེས་ཁོང་ཁྲོ་ཆེན་པོ་
བསླངས་པས་དེ་མ་ཉིད་དུ་གནག་སེམས་སྐྱེས་འོངས་ཏེ། བཞར་གྲི་ཐོགས་པའི་ལག་པས་
ཤུགས་ཀྱིས་ཕྱར་ཙམ་བྱས་པ་ན། ལྕམ་མོའི་མགུལ་པ་བཅད་དེ་མགོ་བོ་ཡང་ཅུང་ཙམ་མིན་
ན་ཡོངས་སུ་ཕྲལ་ནས་ཡོང་། མི་དྲེད་ཀྱིས་ཁྲག་དམར་ཕྱུར་ཕྱུར་དུ་འཛག་པ་མཐོང་རྗེས་མེ་
99

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལ་བུད་ཤིང་བསྣན་པ་ལྟར་ཁོང་ཁྲོ་སྔར་ལས་ཀྱང་ཇེ་ཆེར་གྱུར་སོང་སྟེ། མཆེ་བ་གཙིགས་
ཤིང་མིག་གཉིས་སུ་སྡང་བའི་མེ་ལྕེ་འབར་བཞིན་ས་ལ་འགྱེལ་བའི་སྲས་མོའི་སྟེང་དུ་
མཆོངས་པར་མ་ཟད། འཇིགས་སུ་རུང་བའི་སྡེར་མོ་བསྲིངས་ཏེ་མོའི་མགྲིན་པ་བསྒགས་
པ་དང་། དབུགས་ཀྱི་རྒྱུ་བ་འགགས་རྗེས་ད་གཟོད་སྤར་ཁ་ལྷོད་པར་གྱུར། སྐབས་དེར། མི་
དྲེད་ཀྱིས་མིག་གིས་རིག་རིག་ཏུ་ཕྱོགས་བཞིར་བལྟས་ཤིང་། ཏག་ཏག་ཁང་པའི་ཕྱི་རོལ་ན་
ཁོའི་བདག་པོས་གདོང་ལ་འཇིགས་སྣང་དང་ཁོང་ཁྲོས་གཟིར་ཏེ་ནང་དུ་བལྟས་འདུག་པ་
མཐོང་ནས། གློ་བུར་དུ་ལྕག་ཚན་གྱིས་བྲབས་པའི་ཚོར་བ་དེ་དྲན་བྱུང་བ་དང་འདྲ་བར་དེ་
མ་ཉིད་དུ་ཁོང་ཁྲོ་ཞི་ཞིང་སྐྲག་སྣང་སྐྱེས་འོངས། མི་དྲེད་ཀྱིས་རང་ཉིད་ལྕག་ཚན་གྱི་ཉེས་
ཆད་ལས་ཐར་ཐབས་མེད་པ་ཤེས་ཏེ། དམར་གསོད་ཀྱི་ཉེས་པ་དེ་དག་འགེབས་བསམ་པ་
ལྟར་སྡོད་བཟོད་མི་བདེ་བའི་ངང་ཁང་པའི་ནང་དུ་ཡར་ལྡིང་མར་ལྡིང་བྱས་པས། ཁང་པའི་
ནང་ཧྲིལ་བོ་ཟ་ངེ་ཟིང་ངེར་བཟོས་པ་དང་། ཅ་ལག་རྣམས་བཅོམ་ཆག་སྐྱ་ཉིལ་དུ་བཏང་
ནས་ཉལ་གདན་ཡང་ཉལ་ཁྲིའི་སྟེང་ནས་ཟུར་དུ་དྲུད་བྱུང་། དེའི་རྗེས། ད་དུང་ཐོག་མར་
སྲས་མོའི་བེམ་པོ་ཁྱེར་ཡོང་ནས་དུད་ཁུང་ནང་དུ་བརྫངས་པ་དང་། དེ་ནས་ཡང་ལམ་སང་
ལྕམ་མོའི་བེམ་པོ་དྲུད་ཡོང་སྟེ་སྒེའུ་ཁུང་ནས་ཕྱིར་གཡུགས་སོང་།
དེ་ཡང་། མི་དྲེད་ཀྱིས་ཁྲག་དམར་ཙ་ར་ར་བཞུར་བའི་ལྕམ་མོའི་བེམ་པོ་དྲུད་དེ་སྒེའུ་
ཁུང་ཁར་ཐོན་མ་ཐག གྲུ་པ་སྐྲག་ཐག་ཆོད་དེ་ལུས་པོ་བསྒོངས་ནས་ཐ་ན་ཐོག་འགོག་
གདུང་ཁབ་སྟེང་དུ་ཡར་འགོ་ཙམ་ཡང་བྱེད་མ་ཐུབ་པར་ཕྱིར་ཤུད་དེ་རྟབ་རྟབ་པོར་ཕྱིར་
ཡུལ་དུ་བསྙེགས་པ་དང་། དེ་ནས་བཟུང་། ཁོ་གྱོད་དོན་འདིས་རང་ཉིད་ཐག་ཞོར་འབྲེང་
འདྲུད་བྱེད་པར་དོགས་ནས་ཁྱིམ་དུ་བསྡད་དེ་མི་དྲེད་ཀྱི་ལས་དབང་ལ་སེམས་ཁྲལ་བྱེད་
མ་ཕོད། དཔང་ཚིག་ཁྲོད་དུ་བསྟན་པའི་ཀུན་གྱིས་འཛེག་སྐས་སྟེང་ཐོས་པའི་སྐད་སྒྲ་དེ་ནི
ཧྥ་རན་སིའི་མི་དེས་འཇིགས་སྐྲག་མྱོང་སྐབས་ཁ་ནས་གང་བྱུང་དུ་ཐལ་བའི་སྐད་ཡིན་ལ།
100

བྱི་ལ་ནག་པོ།
དེའི་ནང་དུ་ད་དུང་མི་དྲེད་ཀྱི་ཁྲོས་པའི་ང་རོ་ཡང་འདྲེས་ཡོད།
ད་ནི་ང་ལ་ཁ་གསབ་ཀྱི་ནང་དོན་ཅི་ཡང་མེད། མི་དྲེད་ནི་མི་རྣམས་ཀྱིས་སྒོ་བཅགས་
ཏེ་ནང་དུ་མ་འཛུལ་གོང་ཐོག་འགོག་གདུང་ཁབ་དེ་ལ་བརྟེན་ནས་ཕྱིར་བྲོས་པ་ཐག་གིས་
ཆོད་ལ། དྲ་མ་ཡང་མི་དྲེད་འབྲོ་དུས་ཕྱིར་གཏན་པ་ཡིན་པ་གདོན་མི་ཟ། ཕྱིས་སུ། མི་དྲེད་
དེ་བདག་པོ་དངོས་ཀྱི་ལག་ཏུ་ཐོབ་སྟེ་ཕ་རི་སིའི་སྐྱེ་དངོས་གླིང་གར་བཙོངས་ཏེ་སྒོར་མོ་
མང་པོ་རག་བྱུང་། ངེད་གཉིས་ཉེན་རྟོག་དཔོན་པོའི་གཞུང་ལས་ཁང་དུ་སོང་སྟེ་ཁོ་ལ་
དོན་དག་གི་ངོ་གདོང་རྣལ་མ་ཡར་ཞུ་བྱས་པ་དང་། ཏི་པེན་གྱིས་ད་དུང་རང་གི་བསམ་
ཚུལ་འགའ་རེ་གསབ་བརྗོད་བྱས། དེ་ནས་བཟུང་ལེ“པིན་ལ་དངོས་གནས་བཙོན་གྲོལ་
ཐོབ། ཉེན་རྟོག་དཔོན་པོས་ངའི་གྲོགས་པོ་ཏི་པེན་ལ་གདེང་འཇོག་དང་བཀའ་དྲིན་ཞུ་བར་
བྱེད་མོད། འོན་ཀྱང་། དམར་གསོད་ཀྱི་གྱོད་དོན་འདི་བརྟོལ་མ་ཐུབ་པས་སེམས་གཏིང་གི་
ནོངས་པ་འགེབས་ཐབས་མ་བྱུང་བར ་ང་རང་ཉིད་ཀྱི་བསམ་པར། མི་རེ་རེས་གལ་ཏེ་
རང་ཉིད་ཀྱི་དོན་ལ་བདག་དམ་བྱེད་ཐུབ་པ་དང་། སྐལ་མེད་སར་སྐེ་མ་བསྲིངས་ན། གྲོང་
ཁྱེར་འདིའི་བདེ་འཇགས་ལ་འགྱུར་ལྡོག་ཆེན་པོ་འབྱུང་ངེས་ཡིན། སྐུ་ཞབས་ཏི་པེན་ལ་ལྟ་
ཚུལ་འདི་ཡོད་མེད་མི་ཤེས' ཟེར་ལ། གཏམ་འདིར་ཕྱི་ངོས་ནས་བལྟས་ན་བདེ་འཇགས་
ཀྱི་དོན་ལ་ཐུགས་ཁུར་གནང་བ་ལྟར་འདུག་མོད། ཏི་པེན་ལ་གཞོགས་ངོས་ནས་ཟུར་ཟ་
མཛད་ཀྱིན་པ་ནི་མངོན་གསལ་དུ་ཤེས་ཐུབ།
ཏི་པེན་གྱིས་གཏམ་དེ་དག་ལ་ཁ་ཡ་བྱེད་མ་འདོད་པར “ཁོ་ལ་བཤད་དུ་ཆུགས་དང་།
ཁོ་ལ་བསམ་ཚུལ་རྣམས་གླེང་དུ་བཅུག་ན། ‘རྟ་རྒྱབ་ཀྱི་རྨ་དང་མི་སེམས་ཀྱི་ནད’ ཟེར་
བ་དེ་འདག་ངེས་ཡིན། ཁོའི་མངའ་ཁོངས་འདིར་ང་རང་ཁོ་ལས་རྣམ་པར་རྒྱལ་ཐུབ་ཚེ་
དེ་ནི་ངའི་ཡིད་ཚིམ་པའི་བདེ་སྐྱིད་ཅིག་ཏུ་བརྩི་ཆོག ཡང་གཅིག་བཤད་ན། ཉེན་རྟོག་
དཔོན་པོ་འདིས་གསང་མཐིལ་འདི་ཙམ་ཡང་བརྟོལ་མ་ཐུབ་པར་ཧ་ལས་རྒྱུ་ཆེར་མེད་དེ།
101

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁོ་ནི་ཧ་ཅང་སྤྱང་གྲུང་ལྡན་པ་ཞིག་ཡིན་ཡང་། གྱོད་དོན་བརྟོལ་བའི་རྗེས་དཔག་གི་ནུས་པ་
དང་དཀྱེལ་ཡངས་ཀྱི་བསམ་བློ་ཡོངས་སུ་དབུལ་བས་ལན་པ་ཡིན་འདུག དེ་ལྟར་བློ་རིག་
ལྡན་ཡང་ཐབས་ཇུས་མི་འཛོམས་པ་ནི་དཔེར་ན་ལྷ་མོ་ཧྥུ་ནཱའི་སྐུ་བརྙན་ལྟར་མགོ་ཡོད་
ཀྱང་ལུས་མེད་པ་དང་ཀུན་ནས་མཚུངས་ལ། ཆེས་མང་ན་ཡང་སྦྲུལ་ཉ་ཇི་བཞིན་མགོ་དང་
དཔུང་བ་གཉིས་ཀ་ལས་མེད་པ་ཙམ་མོ། ། ཡིན་ན་ཡང་། མཐར་གཏུགས་ནས་བཤད་ན་
ཁོ་ནི་མི་གྲུང་བོ་ཞིག་ཏུ་བརྩི་ཆོག་སྟེ། ཁོས་གཡོ་ཐབས་དེ་འདྲ་སྤྱད་དེ་སྙན་གྲགས་གླིང་ལ་
ཁྱབ་པར་བྱས་པས་ང་ལ་ལྷག་ཏུ་དགའ་སྤྲོ་འཕེལ་བར་བྱས་འདུག འོན་ཀྱང་། ངའི་སྐད་
ཆའི་ནང་དོན་ནི་ཁོས་གྱོད་དོན་ཐག་གཅོད་སྐབས་དོན་དངོས་ལ་བསྙོན་བཙུགས་ཏེ་སྐད་
ཆའི་གནས་ལུགས་ཀྱི་རྗེས་སུ་འབྲངས་པ་ལས་དབྱེ་ཞིབ་ཀྱི་ནུས་པ་ཧ་ཅང་ཕྲ་བར་འདུག་
ཅེས་པ་དེ་ཡིན།”
102

བྱི་ལ་ནག་པོ།
བྱི་ལ་ནག་པོ།
ངས་གླེང་བའི་གཏམ་རྒྱུད་འདི་ནི་ཧ་ཅང་ཁྱད་མཚར་ཅན་ཞིག་ཡིན་ལ། ཆེས་སྤྱིར་
བཏང་བ་ཞིག་ཀྱང་ཡིན། དེ་བས། ངས་ཀློག་པ་པོ་ཀུན་གྱིས་གཏམ་རྒྱུད་འདིར་ཡིད་ཆེས་
པའི་རེ་བ་འཛིན་གྱིན་མེད། དྲང་མོར་བཤད་ན། རང་ཉིད་ཀྱི་སེམས་ནས་ཀྱང་དངོས་སུ་
བརྒྱུད་མྱོང་བའི་དོན་དག་འདིར་ཡིད་ཆེས་མི་འབྱུང་བས། གལ་ཏེ་མི་གཞན་ལ་ཡིད་ཆེས་
སྐྱེ་འོས་པའི་རེ་བ་བཟུང་ན་དེ་ནི་སྨྱོན་པའི་ཟློས་གར་འཁྲབ་པ་མ་ཡིན་ནམ། ཡིན་ན་ཡང་།
ད་ལྟ་ང་རང་དངོས་གནས་སྨྱོས་མེད་ལ་རྨི་ལམ་སྟོང་པ་ཡང་རྩ་བ་ནས་རྨི་བཞིན་མེད། གང་
ལྟར། སང་ཉིན་གྱི་དུས་ལ་ང་རང་གི་འཆི་བ་སྔས་མགོར་སླེབས་འདུག་པས། ངས་དེ་རིང་
དོན་དག་འདི་གཞན་ལ་བཤད་དེ་རྣམ་ཤེས་ཀྱི་ཁུར་པོ་ཇེ་ཡང་དུ་གཏོང་རྒྱུ་ཡིན། ད་ནི་གོ་
སྐབས་འདིར་བསྟུན་ནས་ངས་ཨུ་ཚུགས་ཀྱིས་རང་ཁྱིམ་གྱི་དོན་དག་ཙག་ཙིག་དེ་དག་
ཚང་མ་ཁ་གསལ་མདོར་བསྡུས་ཀྱིས་དཔྱད་གཏམ་ཅི་ཡང་མ་སྤེལ་བར་ཇི་མ་ཇི་བཞིན་
དུ་གླིང་ཀུན་ལ་བསྒྲག་རྩིས་ཡོད། རྒྱུ་མཚན་ནི། དོན་དག་འདིའི་དབང་གིས་ངས་མནར་
གཅོད་དང་དངངས་སྐྲག་ཚད་མེད་མྱངས་ཤིང་། མཐའ་མར་རང་གི་མི་ཚེ་གང་བོ་ཡང་
བརླགས་ཚར་བ་རེད། དོན་འདི་ང་ལ་ཆ་མཚོན་ནས་བཤད་ན། འཇིགས་སྣང་སྐྱེ་འོས་པ་
ཞིག་ཡིན་ཡང་མི་ཕལ་ཆེ་བར་ཆ་བཞག་ན་གཞི་ནས་ངོ་མཚར་བའི་བྱུང་བ་ཙམ་དུ་སྣང་
བ་ལས་འཇིགས་པའི་རྒྱུ་ཅི་ཡང་མི་གདའ། དེར་བརྟེན། ང་ལ་དོན་དག་འདིར་འགྲེལ་
103

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བཤད་ཞིབ་མོ་རྒྱག་པའི་བསམ་པ་མི་འདུག ལར་སྐྱེ་བ་གཞུག་མར་སྐྱེས་པའི་མཁས་པ་
ཞིག་གིས་ངའི་སྙིང་པོ་མེད་པའི་གཏམ་འདི་ནི་ཆེས་གླེང་རིན་མེད་པའི་དོན་ཕྲན་ཞིག་
ཏུ་བལྟ་ཡང་སྲིད་དེ། དེང་གི་མཁས་པ་ལ་ལའི་ཀླད་པ་ནི་ང་ལས་ལྷག་པར་གསལ་ཞིང་རྣོ་
བ་དང་། གལ་ལ་ཐུག་ཚེ་འཚུབ་སྣང་སྐྱེས་མི་སྲིད་པས་ངས་ཞེ་བསམ་པའི་གཏིང་ནས་ཕྲ་
ཞིབ་ཀྱིས་གསོང་པོར་ཞུ་བའི་དོན་འདི་དག་རྒྱུ་འབྲས་ཀྱི་འབྲེལ་བ་ལྡན་པའི་སྤྱིར་བཏང་
གི་དོན་རྐྱེན་ཞིག་ཏུ་མཐོང་ངེས་རེད།
ང་ནི་ཆུང་དུས་ནས་ཞི་ཞིང་དུལ་བའི་མི་ཡ་རབས་ཤིག་ཡིན་ལ། ཞེ་རྩ་ཧ་ཅང་སྙི་
ཞིང་གཉོམ་ཆུང་ཡང་ཡིན་པས་སྐབས་ཤིག་གི་རིང་ལ་གྲོགས་པོ་རྣམས་ཀྱི་དགོད་ཁ་སློང་
བྱེད་དུ་གྱུར་སོང་། ང་རང་ཁྱད་པར་དུ་སྲོག་ཆགས་ལ་དགའ་བས་ཕ་མ་གཉིས་ཀྱིས་རྒྱ་
ཡན་དུ་བཏང་ནས་ང་ལ་སྲོག་ཆགས་ཆུང་བའི་རྩེ་སྤྱད་སྣ་ཚོགས་སྟེར་བ་ཡིན་ལ། ངས་
ཀྱང་དུས་ཚོད་མང་པོ་ཞིག་དེ་དག་གི་རྩེད་འཇོའི་ཁྲོད་དུ་རོལ་བ་ཡིན། ནམ་རྒྱུན་ངས་
དེ་ཚོར་ལྟོ་ལྡུད་པ་དང་ཡང་ན་རྩེ་མཚར་བྱེད་པའི་སྐབས་སུ་སེམས་ལ་སྨྲ་བསམ་བརྗོད་
འདས་ཀྱི་སྤྲོ་བ་འཕེལ་ཡོང་། དེ་ལྟར་ང་རང་ནར་སོན་ན་ཡང་གོམས་གཤིས་ཁྱད་པར་བ་
དེ་དུས་ཀྱི་འགྲོས་དང་བསྟུན་ཏེ་འཕེལ་ནས་འོངས་ལ། དར་མའི་ན་སོ་རིམ་གྱིས་བརྒལ་
ན་ཡང་འདི་ནི་ངའི་འཚོ་བའི་ནང་གི་དགའ་ཕྱོགས་གཙོ་བོར་གྱུར་འདུག བདག་པོར་
བློ་གཏོད་ཆེ་ཞིང་རྣམ་རིག་སྐྱེན་པའི་ཁྱི་གུར་དགའ་མྱོང་བའི་མི་དེ་དག་ལ་མཚོན་ན།
སྲོག་ཆགས་ཆུང་བའི་ཁ་རྩེ་བའི་འཛད་མཐའ་མེད་པའི་སྤྲོ་སྣང་དེ་སྐད་ཆ་མང་པོའི་འ
ནས་གསལ་བཤད་ཡེ་ནས་བྱེད་མི་དགོས། ཁྱོད་རང་གལ་ཏེ་མིའི་རིགས་ཀྱི་བརྩེ་བ་བོར་
བའི་ཚོར་བ་རྒྱུན་དུ་མྱོང་མཁན་ཞིག་ཡིན་ན། དུད་འགྲོ་འདིའི་རིགས་ཀྱི་རང་སྲོག་བློས་
གཏོང་བའི་གཞན་ཕན་གྱི་བརྩེ་བ་དག་རྡོ་ལ་རི་མོ་བརྐོས་པ་ལྟར་བརྗེད་མི་སྲིད་པ་ཐག་
ཆོད་ཡིན།
104

བྱི་ལ་ནག་པོ།
ང་རང་གཉེན་བསྒྲིགས་རྒྱུ་ཤིན་ཏུ་སྔ། སྟབས་ལེགས་ནས་ཆུང་མ་དང་ངེད་གཉིས་
ནི་ཆུ་དང་འོ་མ་བཞིན་དུ་ཧ་ཅང་མཐུན་ཞིང་། མོས་ཀྱང་ང་རང་ཁྱིམ་གྱི་སྲོག་ཆགས་ཆུང་
ངུའི་རིགས་གསོ་སྙོར་བྱེད་པར་དགའ་བ་མཐོང་ནས། བློར་འབབ་པའི་སེམས་ཅན་དེ་འདྲ་
བྱུང་ན་ནམ་ཡང་གོ་སྐབས་འཛོལ་དུ་མི་འཇུག་པར་ཐབས་བརྒྱ་ཇུས་སྟོང་གིས་ལག་ཏུ་
རག་ཐབས་བྱེད་ཅིང་། སྐབས་འདིར་ངེད་ཚང་གིས་གསེར་ཉ་དང་ཁྱི་གུ། བྱིའུ། རི་བོང་
ཆུང་ཆུང་བཅས་ལས་གཞན་ད་དུང་བྱི་ལ་ཞིག་དང་སྤྲེའུ་ཞིག་ཀྱང་གསོས་ཡོད་པ་རེད།
བྱི་ལ་དེ་ནི་གཟུགས་བོངས་ཧ་ཅང་ཆེ་ཞིང་སྤུ་མདོག་ཤིན་ཏུ་ནག་ལ། བལྟས་པ་ཙམ་
གྱིས་སྙིང་རྗེ་བོ་ཞིག་འདུག་པར་མ་ཟད། རྣམ་རིག་སྤྱང་པོ་ཞིག་ཀྱང་ཡིན། ཆུང་མ་ནི་
ཆུང་དུས་ནས་རྨོངས་དད་ལ་དགའ་བས། བྱི་ལའི་རྣམ་རིག་གི་སྐོར་གླེང་དུས་ནམ་རྒྱུན་
གནའ་བོའི་ངག་རྒྱུན་དག་གླེང་ཡོང་སྟེ་གནམ་འོག་གི་བྱི་ལ་ཡོངས་རྫོགས་ནི་ལྷ་མའི་
སྤྲུལ་བ་ཡིན་པར་སྙམ་བཞིན་ཡོད། ངས་རང་གི་ཆུང་མས་འདིའི་ཐད་དུ་ཧ་ཅང་གཙིགས་
ཆེན་བྱེད་པ་ཡིན་ཟེར་བ་མིན་ཏེ། དོན་འདི་གླེང་བའི་ཞོར་དུ་དྲན་པ་གསོས་པ་ཙམ་ཡིན།
བྱི་ལ་འདིའི་མིང་ལ་ཕུའུ་རོ་ཐོ་ཟེར་ཞིང་། སྔར་ཡིན་ན་ངའི་རྩེ་རོགས་འདང་ཅན་
ཞིག་ཡིན། ཁོ་ནི་ང་གཅིག་པུས་སྙོར་སྐྱོང་བྱས་པ་ཡིན་པས། ཁྱིམ་དུ་སྡོད་དུས་ལུས་དང་
གྲིབ་མ་འགྲོགས་པ་བཞིན་ང་གང་དུ་སོང་ན་དེ་གར་འགྲོ་བ་དང་། ཐ་ན་རྒྱ་སྲང་དུ་འགྲོ་
དུས་ཀྱང་རྗེས་མི་གཏོང་བས་ཕར་བདས་ཀྱང་འདེད་མི་ཐུབ།
དེ་ལྟར། ང་དང་ཕུའུ་རོ་བཱོ་གཉིས་ཀྱིས་ཁྱོད་ཀྱིས་མི་ཟ་ན་ངས་མི་འཐུང་ཞེས་པའི་
དཔེ་ལྟར་ལོ་དུ་མར་འདང་བརྩེ་རྒྱུན་བསྐྱངས་ནས་ཡོང་། ཡིན་ན་ཡང་། དྲང་མོར་བཤད་
ན། ལོ་འདི་དག་གི་རིང་དུ་ང་རང་རྒྱུན་དུ་ཆང་འཐུང་རྒྱུར་ལོབས་པས། གཤིས་ཀ་དང་རང་
བཞིན་དག་རྩ་བ་ཉིད་ནས་མི་དགེ་བའི་ཕྱོགས་སུ་འཁོར་ཏེ་ཉིན་རེ་ནས་ཉིན་རེར་ཆགས་
སྡང་ཇེ་ཆེར་སོང་སྟེ་གཞན་གྱི་བདེ་སྡུག་ལ་གཏན་ནས་དོ་སྣང་མི་བྱེད་ཅིང་། རང་གི་ཆུང་
105

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མར་ཡང་ཁ་ལོག་ཚིག་རྩུབ་ཅི་འདོད་དུ་གཏོང་བ་དང་། ཕྱིས་སུ། ཁུ་ཚུར་གྱིས་རྡེག་པ་དང་
རྡོག་རྫི་གཏོང་བ་ལ་ཡང་ཅི་མི་སྙམ་པ་ཞིག་བྱུང་། སྲོག་ཆགས་ཆུང་བ་དེ་དག་གིས་ཀྱང་
ངའི་གཤིས་ཀ་ངན་པར་འགྱུར་བ་ཚོར་གྱིན་འདུག སྤྱིར་ན། ངས་ཁོ་ཚོར་ཁ་ཡ་མ་བྱས་ན་
མི་ཆོག་རྒྱུ་མེད་མོད། འོན་ཀྱང་། སྐབས་འགར་ཞེ་སྡང་གི་དབང་གིས་རང་དབང་མེད་པར་
ཁོ་ཚོར་མནར་གཅོད་གཏོང་བའི་ལས་ཀྱང་ཁུར་དུ་བླངས་ཡོང་། བདེན་ཏེ། སྤྲེའུ་དེ་དང་རི་
བོང་དེ་དག ཐ་ན་ཁྱི་གུ་དེས་ཀྱང་ངའི་བརྩེ་བ་འཐོབ་པར་འདོད་པའམ་རང་བཞིན་གྱིས་
ཉེ་སར་བཏུད་ཡོང་ན་ངས་ནམ་རྒྱུན་འཛེམ་བག་ཅི་ཡང་མེད་པར་བརྙས་བཅོས་བཏང་བ་
ཡིན། ཡིན་ན་ཡང་། ཕུའུ་རོ་ཐོུ་དང་ཕྲད་དུས་ང་ལ་སྙིང་རྗེ་དང་བཟོད་སྒོམ་གྱི་བསམ་པ་
སྐྱེས་ཏེ་ལག་འགུལ་མི་འདོད་པར་གྱུར། འོན་ཀྱང་། འཇིག་རྟེན་ན་ཨ་རག་གིས་མྱོས་པའི་
ནད་ལས་ཐུ་བ་ཞིག་གང་ན་ཡོད་ཨང་། ངའི་ནད་གཞི་ཉིན་རེ་བཞིན་ཇེ་ཐུ་ནས་ཇེ་ཐུར་
འགྲོ་རྒྱུ་ཡིན་པ་བསམ་པའི་དགུ་ལ་ཡང་མ་ཤར། སྐབས་དེ་ཙ་ན། ཕུའུ་རོ་བཱོ་རྒས་ཏེ་གཤིས་
ཀ་ཡང་ཇེ་རྩུབ་ཏུ་སོང་འདུག་ལ། མཇུག་མཐར་ཁོ་ཡང་གཞི་ནས་ང་རང་ཁོང་ཁྲོ་ལྡང་སའི་
འབེན་དུ་གྱུར།
མཚན་མོ་ཞིག་ལ། ང་རང་རྒྱུན་དུ་འགྲོ་རྒྱུར་དགའ་བའི་རྫོང་མཁར་གྱི་ཆང་ཁང་ཞིག་
ཏུ་མྱུལ་ནས་ར་བཟི་བར་གྱུར་རྗེས་ཕྱིར་ཁྱིམ་དུ་ལོག ངས་བསམ་པར་ཕུའུ་རོ་བཱོ་ཡིས་ང་
ལ་ལྐོག་ཡིབ་བྱས་འདུག་སྙམ་ནས་སྤར་སྙོབ་ཅིག་གིས་བཟུང་ཡོང་ལ། ཁོས་ངའི་གདོང་གི་
རྫིག་ཉམས་དེ་མཐོང་ནས་སྐྲག་ཐག་ཆོད་དེ་ངའི་ལག་མགོར་ཡང་མོའི་སྒོས་སོ་ཆུང་ཆུང་
ཞིག་བཏབ་སྟེ་རྨ་རྗེས་གསར་བ་ཞིག་ཕབ་སོང་། ང་རང་འཕྲལ་མར་ལུས་ལ་གདོན་ཞུགས་
པ་ལྟར་སྙིང་རླུང་སྟོད་ལ་འཚང་འོངས་ཏེ་རེ་ཞིག་རང་ཉིད་གནས་གང་དུ་ཡོད་པ་མི་ཚོར་
བར་གྱུར། དེ་སྔོན་གྱི་ངང་རྒྱུད་བཟང་པོ་དེ་ཡང་ལུས་སྟེང་ནས་རྣམ་ཤེས་ཡལ་བ་ལྟར་
གར་སོང་ཆ་མེད་དུ་གྱུར་ཏེ། ལུས་ཡོངས་ལ་གང་ནས་ཐོན་པ་ཡང་མི་ཤེས་པའི་ཨ་རག་
106

བྱི་ལ་ནག་པོ།
གི་ངར་གྱིས་ཁྱབ་པས། རྔུལ་ལེན་གྱི་ཁུག་མ་ལས་གྲི་ཆུང་ཞིག་བཏོན་པ་དང་། དེའི་མུར་
སྙིང་རྗེ་བའི་བྱི་ལའི་མགྲིན་པ་ནས་འཆང་སྟེ། ཞེ་སྡང་དྲག་པོའི་སྒོ་ནས་ཁོའི་མིག་འབྲས་
ཡ་གཅིག་ཕྱིར་བཏོན་འོངས། ངས་མི་ཆོས་བྲལ་བའི་གདུག་རྩུབ་ཀྱི་སྦྱོར་བ་འདི་ཡི་གེར་
ཕབ་སྟེ་མཚམས་འདིར་ཐོན་པ་ན། རང་དབང་མེད་པར་ངོ་གདོང་དམར་པོར་གྱུར་ཏེ་ཁོང་
འདར་འགའ་བརྒྱབ་འོངས།
ཞག་གང་བོར་གཉིད་ཀྱི་བདེ་བ་ལ་རོལ་བས། ད་གཟོད་ཨ་རག་གི་བཟི་ལས་ཡོངས་
སུ་དྭངས་པར་གྱུར། ཕྱི་ཉིན་སྔ་མོ་མལ་ལས་ལྡང་སྐབས་རྣམ་རིག་གཞི་ནས་སད་འོངས་
ལ། རང་གིས་བྱས་པའི་ཉེས་པ་དག་ལ་འགྱོད་པ་རྟས་མི་ཟིན་པ་ཞིག་སྐྱེས་ཡོང་། ཡིན་ན་
ཡང་། ཕྱིས་སུ་བལྟས་ན། འགྱོད་པ་འདི་ནི་སྐད་ཅིག་དང་མོག་མོག་གི་ཚོར་བ་ཙམ་ལས་
མ་འདས་ཏེ། ངའི་རྣམ་ཤེས་ནི་སྔར་གྱི་ཁ་མལ་ན་འགུལ་མེད་དུ་གནས་པས་སླར་ཡང་ཨ་
རག་བག་མེད་དུ་བསྟེན་ཏེ་རང་གིས་སྔར་གྱི་བཅའ་ཚུལ་ལས་ཚུལ་ཐམས་ཅད་རྩ་བ་ནས་
བརྗེད་པར་གྱུར།
སྐབས་དེར། ཕུའུ་རོ་བཱོའི་རྨས་ཀྱང་ཡུན་གྱིས་དྲག་སྐྱེད་བྱུང་། མིག་འབྲས་བྲུས་པའི་
མིག་ཀོང་དེ་ནི་ཤིན་ཏུ་འཇིགས་སུ་རུང་བ་ཞིག་རེད། ཡིན་ན་ཡང་། བལྟས་པ་ཙམ་གྱིས་
ཁོ་ལ་ན་ཟུག་གི་ཚོར་བ་མེད་པ་འདྲ། ཁོ་སྔར་བཞིན་ཁང་པའི་ནང་དུ་ཕར་འགྲོ་ཚུར་འོང་
བྱེད་ཅིང་། ང་རང་ཁོའི་ཉེ་སར་བཅར་བ་མཐོང་ཚེ་སྐྲག་ནས་ཕྱི་མིག་ཙམ་ཡང་མི་ལྟ་བར་
བྲོས་འབྲོ་བ་རེད། ང་རང་མ་གཞི་ནས་གཞུང་བཟང་ཡིན་ཞིང་འབྱུང་གཤིས་དེ་ད་དུང་
ཉམས་མེད་པས། སྔོན་ཆད་ང་ལ་དགའ་བའི་སྲོག་ཆགས་ཆུང་ངུ་འདི་རིགས་ཀྱིས་ད་ལྟ་
འདི་ལྟར་འཁོན་དུ་འཛིན་པ་མཐོང་འཕྲལ་སྐྱོ་སྣང་འགོག་ཐབས་མེད་པ་ཞིག་སྐྱེས་ཡོང་།
འོན་ཀྱང་། ཐེངས་འདིའི་སྐྱོ་སྣང་གི་ཚོར་བ་དེ་འཕྲལ་མར་ཁོང་ཁྲོའི་རང་བཞིན་ཅན་དུ་
གྱུར་ཏེ། ཕྱིས་སུ་ལོག་སེམས་དྲག་ཏུ་འཕེལ་ནས་ཚོད་འཛིན་ཅི་ཡང་བྱེད་མ་ནུས། ལོག་
107

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སེམས་འདིའི་རིགས་ལ་མཚན་ཉིད་རིག་པའི་སྟེང་དུ་མཐོང་ཆེན་མི་བྱེད་མོད། ངས་
བསམ་པར་ལོག་སེམས་ནི་མི་སེམས་ཀྱི་གདོད་མའི་རྔམ་རྒྱུགས་རིགས་ཤིག་སྟེ། མིའི་
རིགས་དང་གཏན་ནས་ཁ་འབྲལ་ཐབས་མེད་པའི་སེམས་བྱུང་གི་ནུས་པ་ཞིག་ཏུ་ཡིད་ཆེས་
བརྟན་པོས་ངོས་འཛིན་བྱེད་ཀྱིན་ཡོད། ཡང་གཅིག་བཤད་ན་དེ་ནི་སེམས་ཁམས་ཏེ།
རིགས་ཀྱི་གཤིས་ཀ་མཐའ་དག་ནི་དེས་ཐག་གཅོད་པ་ཡིན། ང་ཚོས་བློ་ངོས་ནས་ལས་
གང་ཞིག་བསྒྲུབ་རུང་བ་དང་གང་ཞིག་བསྒྲུབ་མི་རུང་བ་ཤེས་བཞིན་དུ་ལག་ལེན་སྟེང་
མི་དགེ་བའི་ལས་སྤུ་ཙམ་ཡང་སྒྲུབ་ཀྱིན་མེད་ཅེས་སུ་ཞིག་གིས་ཁ་ཚོན་བཅད་དེ་བཤད་
ཐུབ། རེད་དེ། ང་ཚོས་དུས་རྒྱུན་དུ་བྱ་བ་གང་ཞིག་དེ་ལྟར་བསྒྲུབས་ཚེ་ཁྲིམས་འགལ་ཡིན་
པ་ཤེས་བཞིན་དུ་ད་དུང་སྣང་མེད་དུ་བསྐྱུར་ཏེ་ཕྱེ་ལེབ་མེ་ལྕེབས་ཇི་བཞིན་སྲོག་བསྡོས
ཀྱིས་དེ་ལ་འཇུག་པར་བྱེད་པ་མ་ཡིན་ནམ། ཨ་ཧོ། ང་རང་ལོག་སེམས་འདིའི་དབང་དུ་
སོང་བས་མཐའ་མར་རང་གི་མི་ཚེ་ཡང་བརླགས་སོང་། སེམས་ཀྱི་བྱིངས་རིམ་ནས་བརྡོལ་
བའི་གཏིང་ཟབ་ཅིང་དཔོག་པར་དཀའ་བའི་རྔམ་སེམས་དང་། ཡང་ན་རྩ་བའི་རང་གཤིས་
དང་འགལ་བའི་རྔམ་སེམས་ཤིག་གིས་ཉེས་པའི་དོན་དུ་ཉེས་པ་བསྒྲུབ་པའི་ཆེད་དུ། ཅི་མི་
སྙམ་པར་མུ་མཐུད་དུ་ཉེས་མེད་ཀྱི་བྱི་ལར་སྦྱོར་ངན་བརྩམས་ཏེ་ལྔ་པའི་ལམ་དུ་བརྫངས།
དེ་ཡང་གསལ་བོར་བཤད་ན། ཞོགས་པ་ཞིག་ལ། ངས་གནག་སེམས་ཀྱི་སྦྱོར་བ་རྩུབ་པོས་
ཞགས་པ་ཞིག་ཁྱེར་ཡོང་སྟེ་བྱི་ལའི་སྐེ་ལ་བསྐོན་ཏེ་སྡོང་པོའི་ཡལ་ག་ཞིག་ལ་དཔྱངས་པ་
དང་། མིག་ལ་མཆི་མས་བརྣངས་ཤིང་ཡིད་ལ་གདུང་བས་ཁེངས་བཞིན་དུ་ཁོའི་མགྲིན་པ་
ཡོངས་སུ་བསྒགས། ངས་འདི་ལྟར་ལག་འགུལ་དོན་ནི། གཅིག་ནས་བྱི་ལ་འདི་ང་ལ་དགའ་
མྱོང་བ་གསལ་བོར་ཤེས་པའི་སྟབས་དང་། གཉིས་ནས་ངའི་བསམ་པར་བྱི་ལར་ཉེས་པ་ཅི་
ཡང་མེད་པར་འདོད་པའི་སྟབས་དང་། གསུམ་ནས་ངས་འདི་ལྟར་བྱས་ན་རང་ཉིད་དམྱལ་
བར་འགྲོ་བའི་སྡིག་པ་བསགས་པར་འདོད་པའི་སྟབས་ཡིན། གལ་ཏེ་སྡིག་པ་ཆེན་པོ་འདི་
108

བྱི་ལ་ནག་པོ།
བསགས་པའི་དབང་གིས་ངའི་རྣམ་ཤེས་ལ་དུས་གཏན་དུ་ཐར་བའི་ལམ་མེད་པར་གྱུར་
ན། བྱམས་དང་སྙིང་རྗེའི་གཏེར་དུ་གྱུར་པའི་འཇིག་རྟེན་བྱེད་པོས་ཀྱང་ངའི་ཉེས་པ་དག་
འདག་པར་བྱེད་ག་ལ་ནུས།
མི་ལས་དགུ་ལས་བྱས་པའི་མཚན་མོ་དེར། རྨི་ལམ་གྱི་ཞིང་ཁམས་འགྲིམ་དུས་གློ་
བུར་དུ་མི་ཞིག་གིས་ཕྱི་ནས་མེ་སྐྱོན་ཤོར་འདུག་ཟེར་ནས་སྐད་ཅོར་བརྒྱབ་ཡོང་བས། ང་
རང་ལམ་སང་གཉིད་ལས་བསླངས་བྱུང་། ངས་མགོ་བོ་ཡར་བཏེགས་ཏེ་བལྟས་པ་ན། ཉལ་
ཁྲིའི་སྟེང་གི་རས་གདན་འབར་བཞིན་འདུག་པར་མ་ཟད། ཁང་པ་ཧྲིལ་བོ་མེར་ཤོར་ཟིན།
ངེད་བཟའ་ཟླ་གཉིས་དང་གཡོག་པོ་དང་བཅས་པ་ད་གཟོད་དཀའ་དཀའི་ངང་སྲོག་ཐར་
ཐུབ་པ་བྱུང་། ཐེངས་འདིའི་མེ་སྐྱོན་གྱིས་ཡོད་ཚད་མེད་བརླག་ཏུ་བཏང་བ་དང་། ངའི་ཁྱིམ་
གྱི་རྒྱུ་ནོར་ཡོངས་རྫོགས་ཐལ་བའི་རྡུལ་དུ་བརླགས། དེ་ནས་བཟུང་། ང་རང་འཚོ་བར་རེ་
ཐག་ཆད་པར་གྱུར།
འོན་ཀྱང་། ང་ནི་དེ་འདྲའི་ཉམ་ཆུང་ཞིག་མིན་ཏེ། དོན་དག་དེ་ཙམ་གྱི་སྟེང་ནས་
རང་གིས་བྱས་པའི་ཉེས་པ་དང་མེ་སྐྱོན་གྱི་བར་དུ་རྒྱུ་འབྲས་ཀྱི་འབྲེལ་བ་འཚོལ་བའི་
རྣམ་རྟོག་ཅན་ཞིག་ཡིན་མི་སྲིད། ངའི་དམིགས་ཡུལ་ནི་དོན་དག་གི་འབྱུང་ལུགས་འཕེལ་
སྟངས་སྐོར་གསལ་བཤད་ཞིབ་མོ་ཞིག་བྱེད་འདོད་པ་ཉིད་ཡིན་ལ། དེའི་ནང་གི་བརྒྱུད་
རིམ་ཆ་ཤས་ཤིག་ཀྱང་ལུས་པ་མེད་པའི་རེ་སྨོན་རྒྱག་གི་ཡོད། ཁང་པ་མེར་ཤོར་བའི་ཕྱི་
ཉིན། ང་རང་མེ་སྐྱོན་བྱུང་སའི་ཤུལ་དུ་ལྟ་རུ་ཕྱིན་པར་རྩིག་གྱང་གཅིག་མ་གཏོགས་འཕྲོ་
མ་ཡོངས་རྫོགས་འགྱེལ་ཚར་འདུག འགྱེལ་མེད་པའི་གྱང་གོག་དེ་མཐུག་རྒྱུ་མེད་ན་ཡང་
ཏག་ཏག་ཁང་པའི་དཀྱིལ་ན་ཀྲོང་ཀྲོང་དུ་འདུག་ལ། མ་གཞིར་ངའི་ཉལ་ཁྲིའི་སྔས་སྟེགས་
དེ་ཡང་གྱང་རོ་འདི་ལ་ཁེན་ནས་གདའ། དེར་བལྟས་ན། གྱང་སྟེང་གི་ཨར་འདམ་གྱིས་
མེ་རླབས་ཆེས་ཆེར་བཀག་འདུག་པར་མངོན་ལ། ངའི་བསམ་པར་དེ་ནི་ཉེ་སྔོན་ཁང་པའི་
109

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ནང་དུ་ཞལ་བ་བརྒྱབ་པའི་རྒྱུ་རྐྱེན་དུ་མཐོང་གི་ཡོད། རྩིག་གྱང་གི་མདུན་དུ་མི་སྐོར་ཞིག་
ཟང་ཟིང་ལང་ལོང་དུ་འདུས་འདུག་ཅིང་། ཁ་ཅིག་གིས་བློ་རྣལ་དུ་ཕབ་ནས་ཧ་ཅང་ཞིབ་
ཚགས་ཀྱི་ངང་རྩིག་གྱང་འདི་ལ་དཔྱད་པ་རྒྱག་གིན་གདའ་ལ། དེར་བསྟུན་ནས་ཚང་མས་
གཅིག་རྗེས་གཉིས་མཐུད་ཀྱིས “ཇི་འདྲའི་ཡ་མཚན་ཆེ་བ་ལ” ཟེར་བའི་སྒྲ་ཡང་ཐོས་
ཐུབ། ང་ལ་རང་དབང་མེད་པར་མཚར་སྣང་ཞིག་སྐྱེས་ཏེ་ཉེ་སར་བཅར་ཏེ་བལྟས་པ་ན།
ཨ་ཡ་མཚན། ལྡེབས་ངོས་སུ་གློ་བུར་དུ་བྱི་ལའི་འབུར་རིས་ཆེན་པོ་ཞིག་འཁྲུངས་འདུག
འབུར་རིས་དེ་བརྐོས་པ་ཧ་ཅང་ཞིབ་ཚགས་ཆེ་ཞིང་མཛེས་སྡུག་ལྡན་པས་བྱི་ལ་དངོས་
དང་ཇི་མ་ཇི་བཞིན་དུ་སྣང་མོད། འོན་ཀྱང་བྱི་ལའི་སྐེ་ལ་སྔར་བཞིན་མགུལ་ཐག་བསྐོན་
འདུག་པ་ནི་བློས་མི་དཔོག་པ་ཞིག་རེད།
སྣང་ཚུལ་དེ་དག་མཐོང་མ་ཐག ང་རང་རང་དབང་མེད་པར་འཇིགས་ཡེ་རེར་
བཏང་བྱུང་ལ། མཇུག་མཐར་བསམ་པ་ནང་དུ་བསྐོར་ཏེ་དངན་པ་རིང་པོ་ཞིག་འཐེན་
སོང་། ངས་བྱི་ལ་འདི་ལྷས་རའི་ནང་གི་སྡོང་པོའི་ཡལ་གའི་སྟེང་དུ་དཔྱངས་ཡོད་པ་མི་
དྲན་ཟེར་རྒྱུ་ཅི་ཡོད། བལྟས་ཚོད་ཀྱིས་མེ་དགྲའི་ཉེན་བརྡ་ཐོས་མ་ཐག ལྷས་རའི་ནང་
དུ་མི་མང་པོ་བཙངས་འོངས་པ་དང་། དེའི་ནང་གི་མི་ཞིག་གིས་བྱི་ལ་སྡོང་པོའི་ཡལ་
ག་ལས་བླངས་ཏེ་ངའི་ཉལ་ཁང་གི་སྒེའུ་ཁུང་ཕྱེ་འདུག་པ་མཐོང་ནས་ནང་དུ་གཡུགས་
པ་གདོན་མི་ཟ། མི་དེས་དེ་ལྟར་བྱེད་དོན་ནི་སེམས་བཟང་བཅངས་ཏེ་ང་རང་གཏི་མུག་
གཉིད་ལས་སློང་རྩིས་ཡིན་ན་ཐང་མོད། འོན་ཀྱང་། ཡིན་རྒྱུ་ནི་རྩིག་གྱང་འགྱེལ་འོངས་
ཏེ་ངས་མནར་གཅོད་བཏང་ནས་བསད་པའི་བྱི་ལའི་ཤི་རོ་དེ་ད་སོ་མ་བྱུགས་མ་ཐག་
པའི་ཨར་འདམ་གྱི་ནང་དུ་མནན་པས། རྡོ་ཐལ་དང་མེ་ལྕེས་བསྲེགས་པའི་རུས་པ་ལས་
བྱུང་བའི་ཨན་དབུགས་སོགས་ཀྱིས་ཕན་ཚུན་ལ་བྱེད་ནུས་ཐེབས་པས་གྱང་ངོས་སུ་འདི་
འདྲའི་འབུར་རིས་གྲུབ་པ་རེད།
110

བྱི་ལ་ནག་པོ།
ངས་གོང་དུ་ཞིབ་མོར་སྤྲོས་བརྗོད་བྱས་པའི་དོན་རྐྱེན་འདི་ནི་ཧ་ལས་པ་ཞིག་མ་
རེད་ཟེར་ག་ལ་ཐུབ། དོན་འདི་རྒྱུ་འབྲས་ཀྱི་སྟེང་ནས་བཤད་ན་མི་རུང་བ་ཡིན་ཡང་
གནས་ལུགས་ལ་བསྟུན་ན་ཀུན་དང་མཐུན་པ་ཞིག་ཡིན་ཤས་ཆེ་བ་འདྲ། གང་ལྟར་ངའི་
དྲན་པའི་བློ་ངོར་བག་ཆགས་གཏིང་ཟབ་མོ་ཞིག་བཞག་པས། ཟླ་འགའི་རིང་ལ་བྱི་ལ་
དེའི་སྣང་བརྙན་ནི་མིག་ལམ་དུ་ཡང་ཡང་འཁོར་ཏེ་ཡལ་ཐབས་མེད་པར། སེམས་པ་
ནི་འགྱོད་གདུང་གིས་གཟིར་ཏེ་བློང་བློང་བོར་འགྱུར་གྱིན་འདུག ཡང་གཅིག་བཤད་
ན། བྱི་ལ་འདི་འཆི་ལམ་དུ་བརྫངས་པར་ང་རང་གནོངས་འགྱོད་ཚད་མེད་སྐྱེ་བཞིན་
ཡོད་པས། རང་ཉིད་རྒྱུན་དུ་འགྲོ་འོང་བྱེད་སའི་ཁྲོམ་ར་སྣ་ཚོགས་སུ་མྱུལ་ཏེ་ཁ་དོག་དང་
ཚུགས་ཀ་ཕུའུ་རོ་ཐཱི་དང་ཅུང་ཟད་འདྲ་བ་ཞིག་མཐོང་རྒྱུ་ཡོད་ན་ཉོས་འོངས་ཏེ་ཡིད་ཀྱི་
སྐྱོ་བ་བསང་ན་བསམས་བྱུང་།
མཚན་མོ་ཞིག་ལ། ང་རང་ཆང་ཁང་ཐབས་ཆག་ཅིག་ཏུ་བསྡད་དེ་ར་བཟི་བར་གྱུར།
གློ་བུར་དུ། ངའི་མིག་ལམ་དུ་ཆང་རྫ་ཆེན་པོ་ཞིག་མངོན་འོངས་ལ། དེའི་ནང་དུ་གསེར་
ཆང་ངམ་ལང་མུ་ཟེར་བའི་ཨ་རག་གིས་གཏམས་འདུག ཆང་རྫ་འདི་ནི་ཆང་ཁང་འདིའི་
ནང་གི་ཅ་ལག་གཙོ་བོ་ཞིག་ཏུ་སྣང་ལ། ཆང་རྫའི་ཀླད་དུ་ནག་ལང་ལིང་གི་གཟུགས་
བརྙན་ཞིག་གཡོ་འགུལ་བྱེད་ཀྱིན་འདུག ངས་མིག་ཟུང་གཡོ་བ་མེད་པར་ཆང་རྫ་ཆེན་
པོ་དེའི་ཀླད་དུ་ཡུན་རིང་ལ་ཧྲིག་གེར་བལྟས་ན་ཡང་། ཡ་མཚན་པ་ལ་གཟུགས་བརྙན་
དེ་མཐར་གཏུགས་ན་ཅི་ཞིག་ཡིན་པ་གསལ་བོར་ངེས་རྒྱུ་མ་བྱུང་། དེ་ནས་ང་རང་ཆང་
རྫའི་ཉེ་སར་བཅར་ཏེ་ལག་པས་རེག་རེག་བྱས་པ་ན། ཨ་ཙི། མ་གཞིར་དེ་ནི་བྱི་ལ་ཞིག་སྟེ།
གཟུགས་བོངས་ཧ་ཅང་ཆེ་ཞིང་ཚུགས་ཀ་ནི་ཕུའུ་རོ་བཱོ་དང་ཨ་ན་མ་ནར་སྣང་མོད། འོན་
ཀྱང་མི་མཚུངས་པའི་ཆ་ཞིག་ཀྱང་འདུག་པ་ནི། ཕུའུ་རོ་བཱོ་ཡི་ལུས་ཡོངས་སུ་སྤུ་དཀར་པོ་
ཉག་མ་གཅིག་ཀྱང་མི་མཐོང་བ་དང་། ཆང་རྫའི་ཀླད་ཀྱི་བྱི་ལའི་དང་ག་ཧྲིལ་བོར་གསལ་
111

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལ་མི་གསལ་བའི་ཁྲ་ཐིག་གིས་བཀང་འདུག་པ་དེ་རེད།
ངས་ཆང་རྫའི་སྟེང་གི་བྱི་ལར་རེག་རེག་ཙམ་བྱས་པའི་མུར། ཁོ་ལམ་སང་སར་ལྡིང་
ཡོང་སྟེ་འབའ་སྐད་འགའ་འབྱིན་པ་དང་ཕྱོགས་གཅིག་ནས་ལུས་ཀྱིས་ངའི་ལག་པའི་ངོས་
ལ་གཙུབ་གཙུབ་འགའ་བྱས་ཏེ་ཁོ་ལ་དོ་སྣང་བྱས་པར་ཧ་ཅང་དགའ་སྤྲོ་སྐྱེས་པའི་ཚུལ་
བསྟན་བྱུང་། ངས་སྔར་ནས་བྱི་ལ་འདི་ལྟ་བུ་ལག་ཏུ་འཐོབ་པར་རེ་ལྟོས་དྲག་པོ་བྱེད་ཀྱིན་
ཡོད་པས། ལམ་སང་ཆང་ཁང་གི་གཉེར་པར་གྲོས་བྱས་ཏེ་ཉོ་རྩིས་མཛད། ཡིན་ན་ཡང་།
བྱི་ལ་འདིའི་བདག་པོ་ནི་ཆང་ཁང་གི་གཉེར་པ་མིན་པ་སུ་ཞིག་གི་ཡིད་ལ་འཆར་ནུས།
གཉེར་པས་བྱི་ལའི་འབྱུང་ཁུངས་གང་ཡིན་མི་ཤེས་པར་མ་ཟད། ཐ་ན་བྱི་ལ་འདི་ཡེ་ནས་
མཐོང་མ་མྱོང་ཟེར།
ངས་མུ་མཐུད་དུ་བྱི་ལར་རེག་རེག་བྱེད་བཞིན་ཡར་ལངས་ཏེ་ཡུལ་དུ་ལྡོག་རྩིས་བྱེད་
སྐབས། བྱི་ལ་འདིས་ང་དང་འགྲོགས་ཏེ་འགྲོ་འདོད་པའི་ཚུགས་ཀ་བསྟན་བྱུང་། ངས་ཁོ་
རང་ཕྱི་ཕྱིར་འབྲང་དུ་བཅུག་སྟེ་འགྲོ་ཞོར་དུ་ཁོའི་ལུས་ལ་བྱིལ་བྱིལ་བཏང་ནས་སོང་། བྱི་
ལ་འདི་ངེད་ཚང་དུ་ཐོན་མ་ཐག་དེ་མ་ཉིད་དུ་ལོབས་པར་གྱུར་པ་དང་། ཆུང་མས་ཀྱང་
དགའ་བསུ་ཡག་པོ་ཐོབ་བྱུང་།
ཡིན་ན་ཡང་། ཅུང་མ་འགོར་བར་ང་རང་བྱི་ལ་འདིར་སུན་སྣང་སྐྱེ་མགོ་བརྩམས་བྱུང་།
འདི་ནི་བསམ་ཡུལ་ལས་འདས་པ་ཞིག་སྟེ། ངས་ཀྱང་མཐར་གཏུགས་ན་རྒྱུ་རྐྱེན་གང་ལ་
རག་ལས་པ་རྟོགས་མ་བྱུང་། ངོ་མ། ཁོ་རང་ང་ལ་འདི་འདྲའི་མངོན་སུམ་གྱིས་ཞེ་འཁྲེང་ན་
ཡང་། ང་རང་དེ་ལས་ལྡོག་སྟེ་ཁོའི་སྟེང་དུ་སྙིང་ལངས་ཤིང་སུན་སྣང་ཚད་མེད་སྐྱེས་འོང་
གིན་འདུག་ལ། སེམས་ཁམས་འདི་བསྡད་ཀྱིན་བསྡད་ཀྱིན་ཆེས་ཆེར་འཕེལ་ཏེ་མཐའ་
མར་ཞེ་སྡང་དྲག་པོའི་དབང་དུ་གྱུར་སོང་། དེ་ནས་བཟུང་། ངས་གང་ནུས་ཅི་ལྕོགས་ཀྱིས་
བྱི་ལ་དང་གཡོལ་ཐབས་བྱས་པ་ཡིན་ལ། དེ་ལྟར་བྱེད་དོན་ནི་སེམས་སུ་གནོང་འགྱོད་ཆེ་
112

བྱི་ལ་ནག་པོ།
བ་དང་དེའི་ཁར་སྡིག་ལས་རྩུབ་པོ་དེ་འདྲ་ཞིག་བྱས་པ་དྲན་འོངས་པས་ཁོ་ལ་ལག་འགུལ་
ཏེ་བརྙས་བཅོས་བྱེད་མ་འདོད་པ་ཡིན། ངས་ཟླ་ཕྱེད་ལྷག་གི་རིང་དུ་ཁོ་ལ་གཅར་རྡུང་བྱས་
མ་མྱོང་ལ་གདུག་རྩུབ་ཀྱི་མནར་གཅོད་ཀྱང་བཏང་མ་མྱོང་། ཡིན་ན་ཡང་། དུས་ཡུན་རིང་
པོ་འགོར་བ་དང་བསྟུན་ནས། ང་རང་བྱི་ལ་འདིར་རིམ་གྱིས་སྨྲ་མི་ཤེས་པའི་སྙིང་ནད་ཅིག་
ལྡང་བྱུང་། ཁོའི་ངོ་གདོང་བཙོག་པོ་དེ་མཐོང་ཐེངས་རེར་ངས་རིམས་ནད་ལ་འཛེམ་པ་
ལྟར་ཁོ་དང་རིང་སར་གྱེས་ཏེ་བསྡད་པ་ཡིན།
གཞན་ཡང་། ང་རང་བྱི་ལ་འདིར་སྔར་ལས་སྡང་བའི་རྒྱུ་རྐྱེན་ཞིག་ནི། ཁོ་རང་ཁྱིམ་
དུ་བསུ་བའི་ཉིན་གཉིས་པའི་ཞོགས་པར། ངས་ཁོ་དང་ཕུའུ་རོ་ཐྫོ་གཉིས་ཀྱི་འགྲོ་ལུགས་
བྱེད་སྟངས་སོགས་གཅིག་འདྲ་ཡིན་པ་མཐོང་ནས་སྔར་བཞིན་ཁོའི་མིག་ཡ་གཅིག་བྲུས་པ་
ཡིན། ཡིན་ན་ཡང་། ཆུང་མས་སྣང་ཚུལ་དེ་དག་མཐོང་ནས་སྔར་ལས་ལྷག་པའི་སྒོ་ནས་ཁོ་
ལ་གཅེས་སྐྱོང་མཛད་བྱུང་། སྔོན་ལ་བཤད་མྱོང་བ་ལྟར། ངའི་ཆུང་མ་ནི་བྱམས་དང་སྙིང་
རྗེ་ཆེ་བ་ཞིག་ཡིན་ལ། ངའི་རྒྱུད་ན་ཡང་སྔོན་ཆད་འདི་ལྟ་བུའི་ཁྱད་དུ་འཕགས་པའི་ཡ་
རབས་ཀྱི་གཤིས་ཀ་འདི་འདྲ་འཛོམས་ཤིང་། གཤིས་ཀ་དེས་ང་ལ་དངོས་གནས་བདེ་སྐྱིད་
དཔག་ཏུ་མེད་པ་གནང་མྱོང་ཡོད་པ་རེད།
ང་རང་བྱི་ལ་འདིར་དེ་འདྲའི་གནག་ཅིང་སྡང་ན་ཡང་། ཁོས་དེ་ལས་ལྡོག་སྟེ་ང་ལ་
བསྡད་ཀྱིན་བསྡད་ཀྱིན་སྙིང་ཉེ་ཉེ་བྱེད། ཁོ་ནི་ཕལ་ཆེར་ང་དང་གོམ་པ་གང་ལའང་བྲལ་
མ་མྱོང་སྟེ། དེ་ནི་ཇི་འདྲའི་གོ་བ་ལེན་དཀའ་བའི་ཨུ་ཚུགས་ཀྱི་གཤིས་རྒྱུད་ཅིག་རེད་ཨང་།
གལ་ཏེ་ང་རང་སར་ཙོག་པའི་ཚེ། ཁོ་ནི་ངའི་རྐུབ་སྟེགས་ཀྱི་སུག་ཏིའི་འགྲམ་དུ་ཙོག་
པའམ་ཡང་ན་ངའི་པུས་མོའི་མགོ་ལ་ལྡིང་སྟེ་ཙོག་པུར་བསྡད་དེ་གཅེས་སློང་བས་དངོས་
གནས་སུན་སྣང་བཟོ་བར་བྱེད། ང་ཡར་ལངས་ཏེ་འགྲོ་བའི་སྐབས་སུ་ཁོ་རང་ངའི་རྐང་
པར་དཀྲི་བརྒྱབ་སྟེ་ཨེན་ཙམ་མིན་ན་ང་རང་ས་ལ་སྒྱེལ་བར་བྱེད། སྐབས་འགར་ཡང་རྣོ་
113

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིང་རིང་བའི་སྡེར་མོས་ངའི་གོན་པར་འཐམས་ཏེ་བདེ་ཕྱོགས་ལྟར་དང་གར་ཡར་འཁྱུད་
འོངས། ང་རང་སྙིང་ལངས་ནས་ཁུ་ཚུར་གཅིག་གིས་བརྡེགས་ཏེ་གསོད་པར་འདོད་ན་ཡང་།
སྐབས་འདིར་སྔར་བཞིན་ལག་འགུལ་མི་ཕོད། གཅིག་བྱས་ན་དེའི་རྒྱུ་རྐྱེན་ནི་ངས་སྔོན་
ཆད་ཀྱི་ཉེས་པ་དེ་དག་དྲན་པའི་སྟབས་ཡིན་ལ། དེ་ལས་ཀྱང་རྒྱུ་མཚན་གཙོ་བོ་ནི་དྲང་
མོར་བཤད་ན་ང་རང་སྲོག་ཆགས་འདིའི་རིགས་ལ་ཤིན་ཏུ་སྐྲག་པས་ཡིན།
ང་རང་སྲོག་ཆགས་འདིའི་རིགས་ལ་སྐྲག་ཚུལ་འདི་ནི་རང་གིས་ལུས་ཀྱི་སྐྱི་པགས་
ཙམ་གྱི་སྟེང་ནས་སྡུག་བསྔལ་མྱོང་བར་འཇིགས་པ་ལྟ་བུ་ཞིག་ཡེ་ནས་མ་ཡིན་པས་ཚིག་ཁ་
ཤས་ཀྱི་ལམ་ནས་གསལ་བཤད་བྱེད་ཁག་པོ་འདུག ཨེ། དོན་འདི་ཁས་ལེན་པར་ང་རང་
ངོ་མ་ངོ་གནོང་བ་ཞིག་རེད། བྱི་ལ་འདིས་ང་ལ་བསྐྱེད་པའི་འཇིགས་སྣང་ནི་སེམས་ཀྱི
འཕྲུལ་སྣང་ཞིག་དང་འགྲོགས་ཏེ་ཇེ་ཐུ་དང་ཇེ་སྡུག་ཏུ་འགྲོ་བཞིན་འདུག་མོད། འོན་ཀྱང་།
ང་རང་ཚེ་བཙོན་དུ་འདུག་དགོས་པའི་དབང་དུ་བཏང་ན་ཡང་ངས་དོན་དེ་ཇི་བཞིན་དུ་
ཁས་ལེན་པར་ངོ་གནོང་གིན་ཡོད། ཆུང་མས་ཐེངས་གཅིག་མིན་གཉིས་མིན་དུ་ང་ལ་བྱི་
ལའི་དང་གའི་ངོས་ཀྱི་ཁྲ་ཐིག་ལ་ལྟ་ཡག་བྱོས་ཟེར། ངས་གོང་དུ་གླེང་མྱོང་བ་ལྟར། བྱི་ལ་
འདི་དང་ཕུའུ་རོ་བཱོ་གཉིས་ཀྱི་མངོན་གསལ་གྱི་མི་འདྲ་ས་ནི་ཁྲ་ཐིག་དེ་ཁོ་ན་རེད། ཀུན་
གྱི་སེམས་སུ་སྔར་བཞིན་གསལ་བ་ལྟར། བྱི་ལའི་དང་གའི་ངོས་ཀྱི་ཁྲ་ཐིག་ཆེ་ན་ཡང་དེ་
སྔོན་ཧ་ཅང་མི་གསལ་བར་མོག་མོག་ཅིག་ཏུ་སྣང་ལ། ད་ནི་ཁད་ཀྱིས་ཤེས་མེད་ཚོར་མེད་
ཀྱི་ངང་ལ་མངོན་གསལ་གྱི་སྤྱི་ཁོག་ཅིག་ཏུ་གྲུབ་འདུག་མོད། འོན་ཀྱང་། ངའི་རྟོག་ངོར་
ད་རག་བར་དུ་དེ་ནི་འཕྲུལ་སྣང་ཞིག་ཏུ་སེམས་པ་ཡིན། དེ་བས། ཁྲ་ཐིག་དེ་གླེང་བ་ཉིད
ནས་ང་རང་བྱི་ལ་དེར་འཇིགས་ཤིང་ཞེད་དེ་ལུས་ལ་རང་དབང་མེད་པར་བ་སྤུ་གཟེངས་
འོངས། གལ་ཏེ་ང་ལ་སྙིང་རུས་ཤིག་ལྡན་པར་གྱུར་ན། ངས་སྔ་མོ་ནས་ཁོ་རང་ལྔ་བའི་ལམ་
དུ་བསྐྱལ་ཡོད་པ་ཁོ་ཐག་ཡིན། ཨ་གནམ་རྒན་མ། མ་གཞིར་ཁྲ་ཐིག་དེ་ནི་མི་ལ་དངོས་
114

བྱི་ལ་ནག་པོ།
གནས་འཇིགས་སྣང་སྐྱེད་བྱེད་ཀྱི་འཕྲུལ་སྣང་ཞིག་སྟེ། བསྒགས་གསོད་སྟེགས་བུ་ཞིག་མ་
ཡིན་ནམ། ཨ་ཙི། འདི་ནི་ཇི་འདྲའི་འཇིགས་སུ་རུང་བ་དང་ཇི་འདྲའི་ཡིད་སྐྱོ་བའི་ཁྲིམས་
ཆས་ཤིག་རེད་ཨང་། འདི་ནི་དམ་པའི་ཆོས་ཀྱི་ཁྲིམས་ཆས་ཤིག་དང་སྐྱི་གཡའ་བའི་ཁྲིམས་
ཆས་ཤིག་རེད་ཨང་། འདི་ནི་མི་ལ་ཉེས་ཁྲིམས་གཅོད་པ་དང་མི་རྣམས་ཕྱི་མར་སྐྱེལ་བའི་
ཁྲིམས་ཆས་ཤིག་རེད་ཨང་།
ད་ལྟ། ང་རང་དངོས་གནས་ཁ་ལས་རླུང་རྟ་ཉམས་ཏེ་སྙིང་རྗེ་བའི་ཚད་དུ་ལྷུང་སོང་།
ངས་ཅི་མི་སྙམ་པར་བྱི་ལ་ཞིག་བསད་པས། དེའི་ཚབ་ཏུ་དེ་དང་རིགས་གཅིག་པའི་སེམས་
ཅན་གཞན་ཞིག་ཡོང་ནས་འཇིག་རྟེན་བྱེད་པོས་བསྐྲུན་པའི་མི་ཞིག་ལ་ཆག་སྒོ་བསྐྱལ་
ཡོང་བ་རེད། ཨ་ཁ། ད་ནི་ཉིན་མོ་ཡིན་ནའང་འདྲ། མཚན་མོ་ཡིན་ནའང་རུང་། ང་རང་
འགྲེང་ན་ཉྭ་མི་བདེ་བ་དང་ཙོག་ན་རྐུབ་མི་བདེ་ཞིག་ཏུ་གྱུར་འདུག ཉིན་མོར། བྱི་ལས་
སྐད་ཅིག་ཙམ་ལ་ཡང་ང་རང་མི་གཏོང་བར་ལུས་ཀྱི་གཡས་གཡོན་དུ་འདུག་པ་དང་།
མཚན་མོའི་དུས་སུ་ང་རང་དུས་ངེས་མེད་དུ་འཇིགས་སུ་རུང་བའི་རྨི་ལམ་ལས་སད་པར་
བྱེད་ལ། སད་ཐེངས་རེར་ཡང་ཁོས་ཁ་རླངས་དྲོན་མོ་ངའི་གདོང་ལ་གཏོང་བར་མ་ཟད།
ལྗིད་ཏིག་ཏིག་གི་ལུས་པོས་ནམ་ཡང་ངའི་སྙིང་ཁ་ཁེབས་ཀྱིས་མནན་ཏེ་རྨི་ལམ་འཁྲུག་པོ་
དེ་ལས་ཐར་ཐབས་མེད་པའི་གནས་སུ་སྐྱེལ་བར་བྱེད།
འདི་ལྟ་བུའི་སྡུག་བསྔལ་གྱི་མནར་གཅོད་འོག་ཏུ། མཐའ་མར་རང་རྒྱུད་དུ་ལྷག་མར་
ལུས་པའི་ཡ་རབས་ཀྱི་ཆ་དེ་ཡང་ངང་གིས་ཡལ་བ་དང་། དེ་ནས་བཟུང་ལོག་སེམས་ཏེ། མི་
དགེ་ཐ་ཤལ་གྱི་སྦྱོར་ངན་གྱི་བསམ་པ་ཞིག་ང་ཡི་སེམས་ཀྱི་གཏིང་དང་གློ་རྒྱུའི་མཚམས་སུ་
ཐིམ་ཞིང་། སྔོན་དུས་ང་ནི་ནམ་ཡང་དགའ་སྤྲོས་ཁེངས་པ་ཞིག་ཡིན་ན་ཡང་། ད་ལྟ་གཤིས་
ཀ་ཇེ་སྡུག་ཏུ་སོང་ནས་འཇིག་རྟེན་སྟེང་གི་མི་དང་བྱ་དངོས་ཡོད་ཚད་ལ་སྡང་སེམས་
འཛིན་པའི་མི་ཞིག་ཏུ་གྱུར། ངས་རང་ཉིད་ཀྱི་བྱ་སྤྱོད་དང་བསམ་བློ་ལ་ཅི་ཡིན་འདི་ཡིན་
115

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མེད་པར་གུ་ཡངས་ཤིག་བྱས་ཚེ། ནམ་ཡང་རྒྱུ་རྐྱེན་ཅི་ཡང་མེད་པར་ཁོང་ཁྲོ་གློ་བུར་གློ་
བུར་དུ་ལྡང་ཡོང་བར་མ་ཟད། མཐའ་མར་རང་གིས་རང་ལ་བདག་ཀྱང་བྱེད་མི་ཐུབ་པའི་
ཚད་དུ་ལྷུང་འགྲོ། ཨ་ཙི། མཐར་གཏུགས་ནས་བཤད་ན་སྡུག་གྱོང་དང་ཆག་སྒོ་ཉོ་བའི་མི་
ནི་ང་ཡི་ཆུང་མ་སྟེ། མོས་ང་ལ་འཁང་གཏམ་ཙམ་ཡང་མི་བཤད་པར་དུས་རྒྱུན་ཁ་རོག་
གེར་གདུག་རྩུབ་ཀྱི་མནར་གཅོད་མྱོང་གི་ཡོད་པ་རེད།
ངེད་ཚང་གི་ཁྱིམ་གྱི་ཆ་རྐྱེན་ཧ་ཅང་དབུལ་བས་བཟའ་མི་གང་བོ་ཁང་པ་རྙིང་པ་
ཞིག་གི་ནང་དུ་བསྡད་ཡོད།ཉིན་ཞིག་ལ། ཁྱིམ་ཚང་གི་དོན་དག་ཙག་ཙིག་གི་དབང་གིས་
ཆུང་མ་ང་དང་འགྲོགས་ཏེ་ཁང་པ་འདིའི་འོག་གི་ས་དོང་ནང་དུ་སོང་། བྱི་ལ་ཡང་ངའི་
རྗེས་འབྲངས་ཏེ་ཐོན་པ་དང་། གཟར་ཞིང་དོག་པའི་ཐེམ་སྐས་བརྒྱུད་སྐབས་ཁོ་ངའི་རྐང་
པར་ཐོགས་བྱུང་བས་ཨེན་ཙམ་མིན་ན་ང་རང་སར་བསྒྱེལ་ཏེ་མགོ་རྟིང་བསློག་ཏུ་བཅུག་
པ་དང་། དེས་ང་ལ་འཚིག་པ་གཏིང་ནས་ཟོས་ཏེ་སྨྱོ་ལ་ཁད་དུ་གྱུར། དེ་ནས་ངས་དེ་སྔ་
བྱི་ལར་སྐྱེས་པའི་བྱིས་པའི་འཇིགས་སྣང་མཐའ་དག་ཀྱང་གཏིང་བརྗེད་དུ་སོང་སྟེ་སྟ་རེ་
ཞིག་ཐོགས་ཏེ་བསམ་གཟས་ནས་ཁོ་ལ་བསྣུན་རྩིས་བྱས། གལ་ཏེ། སྐབས་དེར་ངའི་བསམ་
ཐོག་ལྟར་དུ་སོང་ཡོད་པ་ཡིན་ན། ཁོ་དེ་མ་ཉིད་དུ་ཕྱི་མའི་ལམ་དུ་རྫོང་ངེས་ཡིན་པ་སྨོས་
ཅི་ལ་དགོས། ཡིན་ན་ཡང་། མ་བསམ་ས་ནས་ཆུང་མས་ལག་པ་བསྲིངས་འོངས་ཏེ་ང་རང་
བསྡམས་ཏེ་འཕག་ཏུ་མ་བཅུག སྐབས་དེ་ཤེད་དུ་ང་རང་ཞེ་སྡང་གི་དབང་དུ་གྱུར་ཡོད་
པས་ཆུང་མས་བཀག་པ་ལ་སྔར་ལས་ལྷག་པའི་ཁོང་ཁྲོ་ཐོག་འདྲ་བ་ཞིག་ལངས་ཏེ། མོའི་
དཔུང་བ་གློད་པའི་གོ་སྐབས་དང་བསྟུན་ནས་མོའི་མགོ་ལ་གཏད་དེ་སྟ་རེས་ཤུགས་ཀྱིས་
བསྣུན་པ་ན། མོའི་ཁ་ནས་ཨག་སྐད་ཙམ་ཡང་འདོན་ལོངས་མ་བྱུང་བར་ལམ་སང་ལྔ་
ལམ་དུ་ཕྱིན་སོང་།
རྒྱུ་འབྲས་དང་འགལ་བའི་དམེ་བོའི་ལས་ཀ་དེ་བསྒྲུབས་ཚར་རྗེས། ངས་མྱུར་དུ་
116

བྱི་ལ་ནག་པོ།
གཤིན་ལས་ཇི་ལྟར་བསྒྲུབ་རྒྱུའི་ཐད་ལ་བསམ་བློ་ཞིབ་མོ་ཞིག་བཏང་། ཉིན་མོ་ཡིན་ནའང་
འདྲ། མཚན་མོ་ཡིན་ནའང་རུང་། གལ་ཏེ་བེམ་པོ་སྒོ་ཕྱིར་བསྐྱལ་ན་ཁྱིམ་མཚེས་གཡས་
གཡོན་དང་འཕྲད་ངེས་པས་ཐབས་བཀོད་མང་པོ་མ་འཐེན་ན་ག་ལ་འགྲིག ངས་མཚམས་
རེར་བསམ་བློ་བཏང་ནས་བེམ་པོ་སིལ་བུར་གཏུབས་ཤིང་མེ་ལ་བཏབ་སྟེ་ཐལ་བར་བསྲེག་
ན་སྙམ་པ་དང་། སྐབས་འགར་ས་དོང་ནང་དུ་ཁུང་བུ་བྲུས་ཏེ་སྦས་ན་ལེགས་པར་འདོད་
ཅིང་། ལན་འགར་ཐད་ཀར་དོང་ཆུའི་ནང་དུ་གཡུགས་པའམ་ཡང་ན་ཚོང་རྫས་ཤིག་དང་
འདྲ་བར་ཚོང་སྒམ་དུ་བཅུག་སྟེ་རྒྱུན་ལྡན་ལྟར་སྐྱེལ་འདྲེན་མཁན་ཞིག་ལ་བསྐྱལ་དུ་
བཅུག་ནའང་དགའ་བར་སྙམ། མཇུག་མཐར། ངས་རང་གི་བློར་འབབ་པའི་ཐབས་བཀོད་
ཡག་པོ་ཞིག་ཡིད་ལ་འཁོར་བྱུང་། ངས་སེམས་ཐག་གཙང་བཅད་ཀྱིས་བེམ་པོ་དེ་ས་དོང་
ནང་གི་རྩིག་གྱང་གི་ཁོང་དུ་བརྩིགས་པའི་ཇུས་གཞི་བཀོད། དེ་ཡང་། གོ་ཐོས་ལྟར་ན། དུས་
རབས་བར་མའི་བཙུན་པ་རྣམས་ཀྱིས་བདེན་དོན་གྱི་ཆེད་དུ་སྲོག་ཤོར་བའི་མི་དག་གི་
བེམ་པོ་དུར་འཇུག་བྱེད་པར་ཐབས་ཤེས་འདི་སྤྱད་པ་མ་ཡིན་ནམ།
ས་དོང་འདིའི་ནང་དུ་དངོས་གནས་བྱེད་ཐབས་འདི་སྤྱོད་པར་མི་འོས་ཏེ། རྩིག་
གྱང་ཧ་ཅང་སྲ་ཞིང་བརྟན་པོ་མིན་པ་དང་། དེའི་ཁར་ཉེ་བའི་སྔོན་ཏག་ཏག་ལ་ལྡེབས་
ངོས་སུ་ཨར་འདམ་རགས་མོ་བྱུགས་མ་ཐག་ཡིན་ཞིང་། ནང་དུ་བརླན་ཆེ་བས་ཨར་
འདམ་ད་དུང་ཡོངས་སུ་བསྐམས་མི་འདུག སྟབས་འགྲིག་པ་ཞིག་ལ། གྱང་ལྡེབས་
ཤིག་ཏུ་དེ་སྔ་དུད་ཁུང་དང་གྱང་ཐབ་བཟོ་རྩིས་བྱས་པའི་ཤུར་རྗེས་ཤིག་འཐེན་ཡོད་པ་
དང་། ཕྱིས་སུ་དེ་བསུབས་ནས་སྙོམས་པོར་བྱས་འདུག་པས་ངོས་གཞན་དང་ཁྱད་པར་
མི་སྣང་བར་གདའ། སྐབས་འདིའི་གནས་ཚུལ་ལ་གཞིགས་ན། ངས་ཐབས་ཤེས་ཅི་ཡང་
སྤྱོད་མི་དགོས་པར་ལས་སླ་མོའི་ངང་གནས་འདིའི་རྩིག་པའི་ཁོང་གསེང་འདྲུ་ཐུབ་ངེས་
ཡིན་ཞིང་། དེའི་ནང་དུ་བེམ་པོ་བརྫངས་རྗེས་རྒྱུན་ལྡན་ལྟར་སླར་ཡང་རྩིག་པ་བསྒྲིགས་
117

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཤིང་འདམ་གྱིས་བྱུགས་ཚེ། ད་གཟོད་དོན་དག་ཅི་ཡང་མི་འབྱུང་བར་ཁག་ཐེག་བྱེད་ཐུབ།
ཐབས་བཀོད་འདི་དངོས་གནས་འཆུགས་མི་འདུག ངས་ལྕགས་འཇའ་ཞིག་
བཙལ་འོངས་ཏེ་ལམ་སང་རྩིག་གྱང་བརྟོལ་བ་དང་།དེའི་རྗེས་སུ།བེམ་པོ་མར་འགྲིལ་མི་
ཡོང་བའི་ཆེད་དུ་གཟབ་ནན་གྱིས་ལྡེབས་ངོས་གཉིས་ཀྱི་བར་དུ་བཙིར་ནས་བཞག་ཅིང་།
རྩོལ་བ་ཆེན་པོ་མ་བསྐྱེད་པར་སྔར་གྱི་རྣམ་པ་ལྟར་ཡོངས་སུ་འགྲུབ་པར་བྱས། ངས་བྱེ་མ་
དང་རྡོ་ཐལ། སོ་ཕག་སོགས་ཁྱེར་ཡོང་སྟེ་གྲ་སྒྲིག་གང་ལེགས་བྱས་པ་དང་། དེ་ནས་ངས་
སྔོན་ཆད་དང་གཅིག་འདྲ་ཡིན་པའི་ཨར་འདམ་གསར་བ་བརྫིས་ཏེ་སེམས་ཆུང་ནེམ་
ཆུང་གིས་ད་སོ་མ་བརྩིགས་པའི་གྱང་གི་ལྡེབས་ངོས་ཡོངས་ལ་བྱུགས། ལས་ཀ་དེ་ཡོངས་
སུ་མཇུག་བསྒྲིལ་རྗེས། ང་རང་ད་གཟོད་སེམས་བདེ་ལ་བབས་བྱུང་། རྒྱུ་མཚན་ནི་གྱང་
འདིའི་ཕྱི་ནང་གང་ལ་བལྟས་ནའང་གཞན་གྱིས་བསྣོགས་པའི་རྗེས་ཤུལ་སྤུ་ཙམ་ཡང་
མཐོང་མི་ཐུབ་ལ། ཐང་གི་གད་སྙིགས་ཀྱང་གཅིག་ཀྱང་མ་ལུས་པར་གཙང་མར་ཕྱགས་
ཟིན། ངས་ཡིད་ཚིམ་པའི་ངང་ཕྱོགས་བཞིར་ལྟ་ཙམ་བྱས་རྗེས་ཁ་ནས་རང་དབང་མེད་
པར “མཐར་གཏུགས་ན་ངས་དོན་མེད་དུ་སྡུག་མྱངས་མི་འདུག” ཅེས་ཤོར།
དེའི་འཕྲོ་ནས་བསྒྲུབ་རྒྱུའི་ལས་ཀ་ནི་ཆག་སྒོ་འདིའི་འབྱུང་རྐྱེན་གང་ཡིན་འཚོལ་
རྒྱུ་དེ་རེད། མཇུག་མཐར་ངས་བསམ་ངན་རྒྱུད་ལ་བཅངས་ཏེ་དུད་འགྲོ་འདི་ཕྱི་མའི་ལམ་
དུ་རྫོང་བའི་ལས་ལ་གཞོལ། གལ་ཏེ་ད་ཅི་ཁོ་རང་ངའི་མདུན་དུ་ཡོད་པ་ཡིན་ན། ཁོ་ཡང་
འཆི་ལམ་དུ་རྫོང་རྒྱུ་ལས་འོས་མེད་མོད། འོན་ཀྱང་། བསམ་ཡུལ་ལས་འདས་པ་ཞིག་ལ།
ང་རང་ཁོང་ཁྲོ་མེ་ལྟར་འབར་བའི་སྐབས་ཐོག་ཏག་ཏག་དེར་མ་རུངས་པ་དེས་གནས་ཚུལ་
མི་ལེགས་པ་མཐོང་ནས་གར་སོང་ཆ་མེད་དུ་ཡལ།ད་ལྟ་ཡང་ང་རང་ད་དུང་ཁོང་ཁྲོའི་སྒང་
དུ་ཡོད་པས་ཁོ་རང་མགོ་འཇུར་ནས་ཡོང་མི་སྲིད། མཇུག་མཐར། སྙིང་ལ་ན་ཟུག་སྟེར་
བའི་བྱི་ལ་དེ་གཞི་ནས་མཐོང་རྒྱུ་མ་བྱུང་ལ། ངའི་སྙིང་ཁམས་གནོན་པའི་ཕ་བོང་ལྗིད་མོ་
118

བྱི་ལ་ནག་པོ།
དེ་ཡང་མར་ལྷུང་བས་སྐབས་འདིའི་སེམས་ཀྱི་བདེ་བ་དང་ཡིད་ཀྱི་སྤྲོ་བ་དེ་གང་གིས་ཀྱང་
མཚོན་ཐབས་མི་འདུག མཚན་མོའི་དུས་སུའང་བྱི་ལའི་ངོ་གདོང་སྔར་བཞིན་མཐོང་རྒྱུ་
མ་བྱུང་བས། མཇུག་མཐར་ང་རང་ཞག་གང་བོར་གཉིད་སྐྱིད་པོ་ཞིག་ལོག་ཐུབ་པ་བྱུང་ལ།
འདི་ནི་བྱི་ལ་དེ་ངེད་ཚང་ལ་ཡོང་བ་ནས་ད་རག་བར་གཉིད་སྐྱིད་པོར་རོལ་བ་ཐེངས་དང་
པོ་ཡིན། ཨ་ཙི། ངའི་སེམས་ཀྱི་དགུ་ན་ད་དུང་མི་ཞིག་བསད་པའི་ཉེས་པ་ལྕི་མོ་ཞིག་གིས་
མནན་ཡོད་ན་ཡང་། འདི་ལྟར་སྔར་བཞིན་གཉིད་ཀྱི་ཞིང་ཁམས་འགྲིམས་ཐུབ་པ་ནི་
མཚན་པ་ཞིག་མ་ཡིན་ནམ།
ཉིན་གཉིས་པ་ཕར་འདས་སོང་། ཉིན་གསུམ་པ་ཡང་ཕར་འདས་སོང་། མི་ལ་མནར་
གཅོད་གཏོང་བའི་བྱི་ལ་དེ་ད་དུང་ཕྱིར་མ་ལོག ང་ལ་ཡང་བསྐྱར་རང་དབང་ཐོབ་ནས་
འགྲོ་འདུག་ཉལ་འཆག་ལ་ཐེ་གཏོགས་བྱེད་མཁན་མེད་པར་གྱུར། ཧི་ཧི། དངོས་གནས་
བྱི་ལ་འདི་ང་ལ་སྐྲག་ཐག་ཆོད་དེ་ཁང་པའི་ནང་ནས་སྒོར་བྲོས་རྗེས་ཕྱིར་ལོག་རྒྱུ་མ་
བྱུང་། ད་ནི་ངས་བྱི་ལའི་གྲིབ་མ་མིག་གིས་མི་མཐོང་ལ་འབའ་སྐད་རྣ་ཡིས་ཐོས་མི་དགོས་
པས་ཇི་འདྲའི་དགའ་བ་ལ། ངས་ཉིན་དེར་ཉེས་པ་གནམ་འོག་ཏུ་མི་ཤོང་བ་ཞིག་བཟོས་
ཀྱང་ཡིད་ན་མི་སྐྱིད་པའི་སྣང་བ་ཅི་ཡང་མི་འདུག ཉེན་རྟོག་པ་ཐེངས་འགར་ཡོང་ནས་
བརྟག་དཔྱད་མཛད་ཀྱང་ངས་སྐད་ཆ་ཚིག་འགས་ཕྱིར་འགྲོ་རུ་བཅུག ཁོ་ཚོ་ཐ་ན་སླར་
ཡང་ཡོང་ནས་ཁྱིམ་གློང་ཐེངས་གཅིག་བརྒྱབ་མོད། འོན་ཀྱང་ཁུངས་སྣེ་སྤུ་ཙམ་ཡང་རྙེད་
མ་བྱུང་། དེ་ནས་བཟུང་ངའི་བསམ་པར་རང་གི་ཕྱིས་ཀྱི་དོན་དག་ཐམས་ཅད་ལ་སེམས་
ཁུར་ཅི་ཡང་བྱེད་དགོས་དོན་མི་འདུག་སྙམ།
བསམ་ཡུལ་ལས་འདས་པ་ཞིག་ལ། ཆུང་མ་བསད་པའི་ཉིན་བཞི་པ་དེར་ཉེན་རྟོག་
པ་སྐོར་ཞིག་ངའི་ཁང་པའི་ནང་བཙངས་ཡོང་ནས་ཧ་ཅང་ཞིབ་ཚགས་ལྡན་པའི་ངང་
ནས་ཁྱིམ་གློང་ཐེངས་གཅིག་བྱས་འོངས། ཡིན་ན་ཡང་། བེམ་པོ་སྦེད་ས་ཧ་ཅང་ཟབ་པས་
119

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁོ་ཚོས་རྩ་བ་ཉིད་ནས་ཡིད་ལ་འཁོར་ཐབས་མ་བྱུང་བས་ང་ལ་འཚབ་འཚུབ་ཀྱི་སྣང་བ་
ཅི་ཡང་མ་སྐྱེས། ཉེན་རྟོག་པ་དེ་དག་གིས་ང་ལ་ཁོ་ཚོ་དང་མཉམ་དུ་ཁྱིམ་གློང་དུ་ཞུགས་
དགོས་པའི་བཀའ་བབས་པ་དང་། ཁང་པའི་གྲུ་ག་ཙམ་ཡང་ལུས་སུ་མ་བཅུག་པར་མུ་
མཐུད་དུ་ཐེངས་གསུམ་ནས་བཞི་ཙམ་ལ་ཕྱི་གློང་ནང་གློང་བྱས་ཀྱང་ཅི་ཡང་མ་ཐོབ་པས་
མཐའ་མར་ས་དོང་ནང་དུ་འཚོལ་བར་ཕྱིན། ང་རང་བག་ལྷོད་པོར་གདོང་གི་གཉེར་མ་
ཙམ་ཡང་མ་འགུལ་བར་བསྡད་པ་དང་། སེམས་སྐྱ་མོ་བདེ་ལ་བབས་ཏེ་སྐྲག་སྣང་ཅི་ཡང་
མ་བྱུང་། ས་དོང་ནང་དུ་ངས་ལག་པ་གཉིས་བྲང་ཁར་བསྣོལ་ཏེ་སྣེ་གཅིག་ནས་སྣེ་གཞན་
དུ་ཕར་འགྲོ་ཚུར་འོང་བྱས་ཏེ་བསྡད་ཅིང་། ཉེན་རྟོག་པ་རྣམས་རྩ་བ་ནས་ཡིད་ཆེས་ཏེ་ཕྱིར་
ལྡོག་པར་རྩོམ་པའི་སྐབས་དེར། ངའི་གདོང་ལ་གློ་བུར་དུ་དགའ་སྤྲོའི་འཛུམ་མདངས་ཤིག་
རྒྱས་འོངས་ཏེ། སེམས་ཀྱི་སྤྲོ་བ་དེ་མ་ནོན་པར་རང་དབང་མེད་པར་ཁོ་ཚོར་སྐད་ཆ་ཞིག་
འཆད་འདོད་སྐྱེས་ལ། དེ་ནི་ཁོ་ཚོ་ང་ལ་ཉེས་པ་མེད་པར་སྔར་ལས་ལྷག་པར་ཡིད་ཆེས་
བསྐྱེད་པའི་སླད་དུའང་ཡིན།
ཉེན་རྟོག་པ་རྣམས་སྐས་སྟེགས་སྟེང་དུ་འགོ་བཞིན་པའི་སྐབས་སུ། ངས་མཐའ་མར་
ངག་ལས “སྐུ་ཞབས་རྣམ་པ། ང་ལ་ཁྱེད་ཚོའི་དོགས་པ་བྲལ་བའི་ཡིད་ཆེས་ཐོབ་པར་
བཀའ་དྲིན་ཆེ་ཞུ། ཁྱེད་རྣམ་པ་སྐུ་ཁམས་བདེ་བའི་སྨོན་ལམ་འདེབས། ཕྱིས་སུ་གཟིགས་
སྐྱོང་ཡང་ཡང་གནང་རོགས། སྐུ་ཞབས་རྣམ་པ། ཞོར་དུ་ཚིག་གཅིག་ཞུ་རྒྱུ་ཡོད་པ་ནི། ཁང་
པ་འདིའི་བཟོ་བཀོད་ནི་ཧ་ཅང་སྲ་བརྟན་ཅན་ཞིག་ཡིན” ཞེས་ཐལ། དར་ཅིག་ལ་ངའི་
མགོ་བོ་འཐོམས་པར་གྱུར་ཏེ་ཁ་ནས་ཅི་བྱུང་དུ་དེ་ལྟར་ལབ་འོངས་ལ། སྐད་ཆ་ཅི་ཞིག་
བཤད་སོང་བ་རང་ཉིད་ཀྱིས་ཀྱང་ཚོར་མ་བྱུང་། “ཁང་པ་འདི་ནི་སྲ་མཁྲེགས་དཔེ་མེད་
ཅིག་ཡིན། རྩིག་གྱང་འདི༞………ཨིན། སྐུ་ཞབས་རྣམ་པ། འགྲོ་རྒྱུ་ཡིན་ནམ། ལྟོས་དང་། རྩིག་
གྱང་འདི་ནི་ཇི་འདྲའི་སྲ་ཞིང་བརྟན་པ་ཞིག་རེད་ཨང་།” སྐད་ཆ་བཤད་མཚམས་འདིར་
120

བྱི་ལ་ནག་པོ།
སླེབས་དུས། ང་རང་སྐད་ཅིག་ལ་མགོ་ཡོམ་འཁོར་བ་ལྟ་བུའི་སྣང་བ་བྱུང་ཞིང་། ལུས་ཀྱིས་
ཁྲ་ལེ་ཁྲུལ་ལེའི་བཟོ་ལྟ་ཁྱད་པར་བ་ཞིག་བཏོད་པ་དང་། ལག་ཏུ་དབྱུག་པ་ཞིག་ཐོགས་ཏེ་
ཆུང་མའི་བེམ་པོ་སྦེད་སའི་རྩིག་གྱང་གི་ཁག་དེར་ཤུགས་ཀྱིས་བརྡུངས།
ཀྱེ་ཧུད། དཀོན་མཆོག་གིས་མཁྱེན། ང་རང་གདོན་འདྲེའི་ཁ་ནས་བསྐྱབ་ཏུ་གསོལ།
རྩིག་གྱང་བརྡུངས་པའི་སྒྲ་མ་འཇགས་གོང་། དུར་སའི་ནང་ནས་སྐད་སྒྲ་ཞིག་མཆེད་
འོངས། སྐད་སྒྲ་དེ་ངུ་སྐད་ཅིག་དང་མཚུངས་ཏེ། དང་ཐོག་བྱིས་པ་ཞིག་ངུ་བ་ལྟར་འགག་
སྐད་འཁྲོལ་ཅིང་མཚམས་རེར་གྲག་ཅིང་ལན་རེར་འཇགས་ལ། མཐའ་མར་ཅུང་མ་འགོར་
བར་སྐད་གདངས་ཇེ་མཐོར་སོང་ནས་མཚམས་ཆད་རྒྱུ་མེད་པའི་ཨག་སྐད་ཅིག་ཏུ་གྱུར།
ངུ་སྐད་ཀྱི་གདངས་ཧྲིལ་བོའི་ནང་དུ་མྱ་ངན་གྱི་གདུང་བ་ཞིག་གིས་ཁྱབ་ཅིང་མི་ལ་ཡིད་
སེམས་སྐྱོ་བའི་སྣང་བ་མངོན་སུམ་དུ་སྟེར། དེ་ནི་སྨྲེ་སྔགས་འདོན་པའི་འོ་དོད་ཀྱི་སྒྲ་ཞིག་
རེད། འོ་དོད་ཀྱི་སྒྲ་དེའི་ནང་དུ་འཇིགས་སྐྲག་གི་སྣང་བ་ཞིག་གིས་ཁེངས་འདུག་པར་མ་
ཟད། ཡིད་འཚེངས་པའི་རྣམ་པ་ཞིག་ཀྱང་མངོན་འདུག འདི་ནི་དམྱལ་བའི་ཡུལ་དུ་ཕྱིན་
པའི་མ་ཉེས་ཁ་གཡོགས་ཐེབས་པའི་རྣམ་ཤེས་ཁོ་ནས་ད་གཟོད་སྒྲོག་པའི་འོ་དོད་ཡིན་ལ།
གདོན་འདྲེ་རྣམས་ཀྱིས་མ་ཉེས་ཁ་གཡོགས་ཐེབས་པའི་མི་ལ་གནམ་རྒན་མའི་ཆད་པ་
རག་ཚུལ་མཐོང་བའི་སྐབས་ཀྱི་དགའ་འབོད་རེད།
སྐབས་དེའི་བསམ་ཚུལ་ལ་གཞིགས་ན་དངོས་གནས་དགོད་བྲོ་བ་ཞིག་རེད། ང་རང་
འཁྱར་མ་འཁྱོར་གྱིས་མགོ་བོ་འཐོམས་པ་ལྟར་རྩིག་གྱང་དེའི་འགྲམ་དུ་ཕྱིན། སྐས་ཐེམ་
སྟེང་གི་ཉེན་རྟོག་པ་རྣམས་ཀྱང་རེ་ཞིག་ཧ་ལས་ཤིང་ཧོན་ཐོར་བ་ལྟར་དེ་གར་འཇིམ་བརྙན་
ལྟར་འགུལ་མེད་དུ་འདུག ཅུང་ཙམ་འགོར་རྗེས། གསར་བུ་སྟོབས་ལྡན་འགའ་ཡོང་སྟེ་
དཔུང་ཤེད་བསྒྲིལ་ཏེ་རྩིག་གྱང་དེ་སྡོང་དུམ་བཞིན་དུ་བསྒྱེལ་བ་ན། ཚང་མའི་མདུན་དུ་
གློ་བུར་དུ་ཀེང་རུས་ལ་བརྟེན་པའི་མི་རོ་ཞིག་ཀྲོང་ཀྲོང་དུ་འགྲེང་འོངས་ལ། མི་རོའི་ལུས་
121

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཀྱི་ཤ་རུལ་ནས་མྱགས་འདུག་པ་དང་། གང་སར་ཁྲག་སྐམ་གྱིས་སྦགས་འདུག ང་རང་
འཇིགས་ཤིང་སྐྲག་པའི་དུད་འགྲོ་བྱི་ལ་དེ་མི་རོའི་སྤྱི་བོའི་སྟེང་དུ་ཙོག་སྟེ་ཁྲག་གི་ཁ་བོ་ཆེ་
གདངས་ཤིང་མིག་ཡ་གཅིག་པུའི་ནང་དུ་ཁོང་ཁྲོའི་མེ་ལྕེ་འབར་བཞིན་འདུག རེད་ཡ།
ལྟས་ངན་འདིས་མི་ལས་དགུ་ལས་བྱས་པ་རེད་དེ། ཁོས་ཐོག་མར་ང་ལ་བསླུ་བྲིད་བཏང་
ནས་ཆུང་མ་གསོད་དུ་བཅུག་པ་དང་། ད་ལྟ་ཡང་འབའ་སྐད་བཏོན་ནས་ཉེན་རྟོག་པ་བོས་
ཏེ་ང་རང་ཁྲིམས་གཅོད་པའི་ལག་ཏུ་སྤྲད་པ་རེད། མ་གཞིར། ངས་དུད་འགྲོ་འདི་ཡང་རྩིག་
གྱང་གི་ཁོང་དུ་གསོན་སྦེད་བྱས་པ་ཡིན་འདུག

བྱི་ལ་ནག་པོ།
འཐེང་སྦལ།
ངས་དངོས་གནས་རྒྱལ་པོ་ལྟ་བུའི་ཀུ་རེ་རྩེ་བར་ཧ་ཅང་དགའ་བའི་མི་ཞིག་མཐོང་མ་
མྱོང་། བལྟས་ཚོད་ཀྱིས་རྒྱལ་པོ་ནི་འཇིག་རྟེན་ཁམས་འདིར་བསམ་གཟས་ནས་ཀུ་རེ་རྩེ་རུ་
ཡོང་བ་དང་འདྲ། རྒྱལ་པོར་ཀུ་རེའི་གཏམ་གྱི་སྒོ་ནས་དགོད་ཁ་བསླངས་ཏེ་ཡིད་ལ་སྤྲོ་སྣང་
དཔག་མེད་སྦྱིན་པར་བྱེད་ནུས་ན། དེ་ནི་ཁོང་ཉིད་རབ་ཏུ་མགུ་བར་བྱེད་པའི་ཐབས་ཤེས་
མཆོག་ཏུ་གྱུར་པ་ཞིག་ཡིན། སྟབས་ལེགས་པར་རྒྱལ་པོ་ཁོང་གི་བློན་ཆེན་བདུན་པོ་ནི་ཏག་
ཏག་རྩེད་མཚར་གྱིས་སྤྲོ་སྣང་སློང་བའི་སྒྱུ་རྩལ་པ་གྲགས་ཅན་དུ་གྱུར་ཡོད། ཁོ་ཚོའི་སྐུ་
ལུས་རྒྱལ་པོ་དང་ཤིན་ཏུ་འདྲ་བར་ཤ་རྒྱགས་པ་དང་སྐྱེད་ཆེ་ལ། ཀུ་རེ་རྩེ་ན་འགྲན་ཟླ་དང་
བྲལ་བ་ཞིག་ཡིན། མི་ནི་མཐར་གཏུགས་ན་ཀུ་རེ་རྩེ་ནས་རྒྱགས་པོ་ཆགས་པ་ཡིན་ནམ་
'ང་ན་རྒྱགས་པོའི་ཁྲོད་ན་མ་གཞི་ནས་ཀུ་རེ་རྩེ་བའི་གྲུབ་ཆ་ཞིག་འདུས་ཡོད་པ་ཡིན།
གནད་དོན་འདི་ལ་ངས་གནའ་ནས་ད་བར་དུ་ཁ་ཚོན་གཅོད་ཐུབ་ཀྱི་མེད། ཡིན་ན་ཡང་།
ཚིག་ཐག་བཅད་དེ་བཤད་ཆོག་པ་ཞིག་ནི། ཀུ་རེ་རྩེ་ཚུལ་ལ་བྱང་བའི་མི་ཤ་སྐེམ་རིད་པོ་
ཞིག་འཇིག་རྟེན་ཁམས་སུ་ཧ་ཅང་རྙེད་དཀའ་བ་ཡིན།
རྒྱལ་པོ་འདི་ནི་རང་ལུགས་རང་ངོམ་བྱེད་པར་གཏན་ནས་མི་དགའ། ཡང་ན་ཁོང་གི་
སྐད་ཆ་སྤྱད་དེ་བཤད་ན “འདྲེ” ཡི་རིག་པ་དེ་འདྲ་སྤྱོད་པར་ཐུགས་མཉེས་པར་མི་བྱེད།
ཁོང་གིས་གཞན་གྱིས་བཤད་པའི་དགོད་གཏམ་ལ་བརྗིད་ཉམས་ཆེ་ན་ལྷག་ཏུ་བསྔགས་
123

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བརྗོད་བྱེད་པར་མ་ཟད། དེ་ལ་སུན་སྣང་ཡང་མི་སྐྱེས་མོད། འོན་ཀྱང་། ཐལ་དྲགས་པའི་
ཞིབ་ཆ་ཐོན་ན་དེ་ལས་ལྡོག་སྟེ་ཡི་ག་འཆུས་ཀྱིན་ཡོད། དེ་བས། ཁོང་ཉིད་རཱ་པོ་རོས་ཀྱི
《མི་ཆེན་གྱི་རྣམ་ཐར》ཀློག་པར་སྤྲོ་བ་ལས། ཧྥུ་ཨར་ཐའེ་ཡི《ཐྲ་ཏིས་ཀི》ཀློག་པར་གཏན་
ནས་མི་དགའ། འོན་ཀྱང་། ཆེ་ས་ནས་བཤད་ན། སྤྱིར་བཏང་གི་དགོད་གཏམ་དང་བསྡུར་
ན་ཐལ་དྲགས་པའི་ཀུ་རེ་ཡིན་ཡང་ཁོང་གི་ཁམས་དང་ཤིན་ཏུ་འཕྲོད་པོ་ཡིན་པར་སྣང་།
གཏམ་རྒྱུད་འདི་བྱུང་བའི་ལོ་རབས་ནང་དུ། རྒྱལ་པོའི་ཕོ་བྲང་ནང་གི་རྩེད་མཚར་གྱི་
ལས་རིགས་གཉེར་བའི་བཞད་གད་པ་རྣམས་ད་དུང་རྩ་མེད་བཏང་མེད་པར། ཡོ་རོབ་གླིང་
གི “རྒྱལ་ཁབ་བཙན་པོ” འགས་སྔར་བཞིན “བཞད་གད་པ” གསོ་སྐྱོང་བྱེད་བཞིན་
ཡོད། ཁོ་ཚོས་ལུས་ལ་གྱོན་གོས་དཀར་ཁྲ་གོན་པ་དང་། མགོ་ལ་དྲིལ་ཆུང་གསོལ་བའི་ཞྭ་མོ་
གྱོན་ཏེ་དུས་དང་རྣམ་པ་ཀུན་ཏུ་གར་སྟེགས་སྟེང་བུད་དེ་བཞད་གད་ཀྱིས་རྒྱལ་པོར་སྤྲོ་སྣང་
བསླངས་ཏེ་སྒྲོག་ཙེ་སྟེང་གི་ཟས་ལྷག་སློང་གིན་ཡོད།
ང་ཚོས་གླེང་བཞིན་པའི་རྒྱལ་པོ་འདིས་ཀྱང་གཞན་དག་དང་འདྲ་བར་མངའ་འོག་
ཏུ་དགོད་ཁ་སློང་བའི་བཞད་གད་པ་གསོ་སྐྱོང་བྱས་ཡོད། ངོ་མ་བཤད་ན། རྒྱལ་པོ་འདིས་
བཞད་གད་པ་དེ་དག་ལ་ངེས་པར་དུ་གླེན་རྟགས་ཚ་བའི་ལས་ཤིག་བསྒྲུབ་ཏུ་མི་འཇུག་ཀ་
མེད་ཡིན་ཏེ། དེའི་དམིགས་ཡུལ་ནི་བློན་ཆེན་བདུན་པོའི་ཐལ་དྲགས་པའི་སྤྱང་གྲུང་གི་བློ་
རིག་དག་སྙོམས་སྒྲིག་བྱེད་བདེ་བའི་སླད་དུ་ཡིན་ཞིང་། དེ་ལྟར་ཡིན་ན། རྒྱལ་པོ་རང་ཉིད་
ཀྱི་ཁབ་མིག་ལས་དོག་པའི་བློ་རྒྱ་ནི་དེ་བས་ཀྱང་སྨོས་མ་དགོས་པ་རེད།
འོན་ཀྱང་། རྒྱལ་པོའི་མངའ་འོག་གི་ཀུ་རེ་རྩེ་མཁན་ཏེ། ཆེད་ལས་གཉེར་བའི་བཞད་
གད་པ་དེ་ནི་གླེན་པ་ཞིག་ཡིན་པར་མ་ཟད། གཅིག་ནས་ཁོ་ནི་གཟུགས་པོ་ཐུང་ཞིང་གཉིས་
ནས་འཐེང་འགྲོས་ཀྱིས་འགྲོ་བ་ཞིག་ཡིན་པས་རྒྱལ་པོའི་མིག་ལམ་དུ་ཁོ་རང་རིན་ཐང་ཧ་
ཅང་ཆེ་སྟེ། སྐབས་དེར་ཕོ་བྲང་ནང་གི་མི་གཟུགས་ཐུང་ནི་གླེན་པ་ལྟར་རྒྱུན་མཐོང་ཡིན་
124

བྱི་ལ་ནག་པོ།
ལ། རྒྱལ་པོ་ལ་ལར་བཞད་གད་པས་དགོད་ཁ་མ་བསླངས་པ་དང་གཟུགས་ཐུང་དག་གིས་
རྩེད་མཚར་མ་བསྟན་ན་ཉི་མ་ཡང་འཁྱོལ་དཀའ་བར་འདུག དེ་ནི་ཕོ་བྲང་ནང་གི་དུས་
ཚོད་ནི་ཡུལ་གཞན་གྱི་དུས་ཚོད་ལས་ལྷག་པར་རིང་བའི་སྟབས་ཀྱིས་རེད། སྔོན་ལ་བཤད་
མྱོང་བ་ལྟར། བཞད་གད་པ་ཞིག་ཡིན་ཕྱིན་བརྒྱ་ཆའི་དགུ་བཅུ་ནི་ལུས་རྒྱགས་ཤིང་ཁ་སྣ་
རགས་ལ་རྐང་འཁོབ་ལག་འཁོབ་ཅིག་ཡིན་པས། ང་ཚོའི་རྒྱལ་པོ་ཤིན་ཏུ་ཐུགས་དགྱེས་
པའི་འཐེང་སྦལ(འདི་ནི་བཞད་གད་པའི་མིང་ཡིན)ཡང་རང་ག་བ་ཞིག་མིན་ཏེ། ཁོ་
གཅིག་པུས་རིན་པོ་ཆེ་སྣ་གསུམ་གྱི་ཚབ་བྱེད་ཐུབ་པས་ཇི་འདྲའི་རྩ་ཆེ་བ་སྨོས་མ་དགོས།
ངས་བལྟས་ན། “འཐེང་སྦལ” ཞེས་པའི་མིང་འདི་ནི་ཁོ་ལ་བྱབས་ཁྲུས་བྱེད་སྐབས་
ཆོས་དཔོན་གྱིས་བཏགས་པ་ཞིག་གཏན་ནས་མིན་པར། བློན་ཆེན་བདུན་པོས་ཁོ་རང་ལམ་
དུ་འགྲོ་སྐབས་ཚུགས་ཀ་མི་གཞན་པ་དང་མི་འདྲ་བ་མཐོང་ནས་མ་བགྲོས་རང་མཐུན་
གྱིས་བཏགས་པའི་མཚང་མིང་ཞིག་རེད། དོན་དངོས་སྟེང་འཐེང་སྦལ་ལམ་དུ་འགྲོ་སྐབས་
མཚམས་རེར་ལྡིང་བཞིན་འགྲོ་བ་དང་ལན་རེར་གཅུས་ནས་འགྲོ་བར་བྱེད་ཅིང་། འགྲོ་
སྟངས་འདིས་རྒྱལ་པོ་ལ་དཔེ་ཟླ་མེད་པའི་སྤྲོ་སྣང་སྟེར་བར་མ་ཟད། རང་སེམས་གསོ་བའི་
ནུས་པ་ཡང་བསྐྲུན་ཐུབ་པ་ཡིན། རྒྱུ་མཚན་ནི་རྒྱལ་པོའི་ཕོ་བ་ནི་རྐྱལ་བ་དང་འདྲ་བར་
ཐུར་དུ་ལུག་པ་དང་། མགོ་བོ་ཡང་གཡག་རྒོད་ལྟར་ཆེ་བས་ཕོ་བྲང་ནང་དུ་ཀུན་གྱིས་ཁོང་
ནི “སྐྱེས་པ་ཕོ་སྒོ་ཅན” དུ་བརྩིས་པའི་སྟབས་རེད།
ཡང་གཅིག་བཤད་ན། འཐེང་སྦལ་གྱི་རྐང་པ་གཉིས་ཀ་ཡ་མ་གཟུགས་སུ་ཐོགས་
ཡོད་པས་ལམ་དུ་འགྲོ་ཚེ་ལུས་སེམས་གཉིས་ཀྱིས་དཀའ་སྡུག་མི་ཉུང་བ་མྱོང་གིན་ཡོད།
ཡིན་ན་ཡང་། གནམ་རྒན་མས་ཁོའི་རྐང་པའི་ཐད་ཀྱི་ཞན་ཆ་དེ་སྐོང་བའི་ཆེད་དུ་དཔུང་
བ་གཉིས་ཀྱི་སྟེང་དུ་ཧ་ལས་པར་བྱེད་པའི་སྟོབས་ཤུགས་རྫོགས་མེད་ཅིག་གནང་ཡོད་པ་
དང་། དེ་ལ་བརྟེན་ནས་ཁོས་སྡོང་མགོར་འགོ་བ་དང་ཐག་པའི་ངོས་ལ་འཁྱུད་པ་སོགས་
125

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྐྱེན་རྩལ་ལྡན་པའི་རྩེད་རིགས་མང་པོ་འཁྲབ་སྟོན་བྱེད་ཐུབ། དེར་བལྟས་ན་ཁོ་རང་
ནགས་བྱིའམ་ཡང་ན་སྤྲེལ་ཕྲུག་ཅིག་དང་ཡོངས་སུ་མཚུངས་པས་འཐེང་སྦལ་ཞིག་ཏུ་
འདོད་ག་ལ་སྲིད།
ངས་འཐེང་སྦལ་གྱི་ཕ་ཡུལ་གང་ན་ཡོད་པ་བཤད་མི་ནུས། འོན་ཀྱང་ཁོ་ནི་སུས་ཀྱང་
ཐོས་མ་མྱོང་བའི་བས་མཐའ་ཞིག་སྟེ། རྒྱལ་པོའི་ཕོ་བྲང་དང་ཤིན་ཏུ་ཐག་རིང་བའི་ཡུལ་
དུ་སྐྱེས་པ་ཡིན་འདུག འཐེང་སྦལ་དང་སྐྱེ་གཟུགས་རིང་ཐུང་མཉམ་པའི་བུ་མོ་གཞོན་ནུ་
མ་ཞིག་ཡོད་པ་དེའི་མིང་ལ་ཐྲི་ཕེ་ཐྲ་ཟེར་ཞིང་། མོ་ནི་ཧ་ཅང་ཁྱད་དུ་འཕགས་པའི་གར་
མཁན་མ་ཞིག་ཡིན། ཁོ་དང་མོ་གཉིས་ནི་མཚེས་སྡེ་ཡིན་ཞིང་། དང་ཐོག་དམག་དཔོན་
ངར་བ་ཞིག་གིས་ཡུལ་འདི་དབང་དུ་སྡུད་སྐབས་བཙན་གྱིས་ཕྲོགས་འོངས་ཏེ་རྒྱལ་པོར་
ལེགས་སྐྱེས་སུ་ཕུལ་བ་རེད།
གནས་ཚུལ་དེའི་འོག་ཏུ། བཟུང་དམག་གཉིས་ཀྱི་བར་དུ་ཅུང་མ་འགོར་བར་གཏིང་
ཟབ་པའི་མཛའ་བརྩེ་ཆགས་ཏེ་རང་བཞིན་གྱིས་མིང་སྲིང་ལྟ་བུ་ཞིག་ཏུ་གྱུར་སོང་། འཐེང་
སྦལ་ནི་སྤྱིར་ན་གཞན་ལ་བཞད་གད་སློང་བར་མཁས་མོད། འོན་ཀྱང་། གལ་ཏེ་ཁོའི་
སྟོབས་ཤུགས་ཀྱིས་ཐྲི་ཕེ་ཐྲ་ལ་རོགས་སྐྱོར་གང་མང་བྱས་པ་མིན་ན་ཁོ་རང་འདི་ལྟར་མིང་
དུ་གཏན་ནས་གྲགས་མི་ཐུབ། ཐྲི་ཕེ་ཐྲ་གཟུགས་ཐུང་ན་ཡང་སྤྱོད་པ་ཀུན་དང་མཐུན་ཞིང་
མོ་སྒོ་གཞན་ལས་འཕགས་པས་ཀུན་གྱིས་བསྔགས་བརྗོད་བྱེད་ཅིང་འདང་རྩིས་ཀྱང་ཤིན་
ཏུ་ཆེ། དེ་བས། མོར་གཞན་གྱི་ཡིད་དབང་འགུགས་པའི་ནུས་པ་ལྡན་ལ། གལ་ཏེ་སྟབས་
འགྲིག་པ་བྱུང་ན་དུས་དང་རྣམ་པ་ཀུན་ཏུ་ནུས་པ་འདི་ལ་བརྟེན་ཏེ་འཐེང་སྦལ་ལ་རོགས་
རམ་ཡང་མཛད་ཐུབ་པ་རེད།
གཟབ་རྒྱས་ཆེ་བའི་རྒྱལ་སྟོན་དུས་ཆེན་གྱི་སྟ་གོན་གྱི་སྐབས་སུ། (ངས་ཐེངས་གང་
ཡིན་པ་བརྗེད་ཟིན)རྒྱལ་པོས་ཆབ་འབངས་ཡོངས་ལ་ཕོ་བྲང་དུ་ངེས་པར་འཁྲབ་ཆས་
126

བྱི་ལ་ནག་པོ།
སྤྲས་པའི་སྤྲོ་ཚོགས་ཤིག་འཚོག་དགོས་པའི་ཐག་གཅོད་གནང་། འཁྲབ་ཆས་སྤྲས་པའི་སྤྲོ་
ཚོགས་སམ་ཡང་ན་དེ་དང་འདྲ་བའི་སྤྲོ་ཚོགས་གང་ཡིན་ཡང་འཐེང་སྦལ་དང་ཐྲི་ཕེ་ཐྲ་
གཉིས་ནི་ལས་ཀའི་གདོང་ལེན་པ་ཡིན་ལ། ནང་སྒོས་སུ་འཐེང་སྦལ་ནི་འཁྲབ་ཆས་སྤྲས་
པའི་སྤྲོ་ཚོགས་ཀྱི་འཁྲབ་སྟོན་ལ་ཇུས་འགོད་བྱེད་པ་དང་། གར་སྟེགས་དང་ཡང་ན་རྒྱན་
གོས་བཀོད་སྒྲིག་སོགས་ཀྱི་ཐད་ལ་གསར་གཏོད་ཀྱི་བློ་མིག་ལྡན་པ་རེད། དེ་བས། གལ་
ཏེ་ཁོའི་རོགས་སྐྱོར་མེད་པ་ཡིན་ན་རྒྱལ་པོའི་ཕོ་བྲང་གི་བྱ་འགུལ་གྱི་ལས་སྒོ་གང་ཡང་
འགྲུབ་མི་སྲིད།
དུས་ཆེན་གྱི་མཚན་མོ་སླེབས་བྱུང་། ཐྲི་ཕེ་ཐྲ་ཡི་ལྟ་རྟོག་གི་འོག་ཏུ། མཛེས་སྡུག་ལྡན་
པའི་ཚོམས་ཁང་གི་མཛེས་སྤྲས་ལས་ཀ་ཡོངས་སུ་མཇུག་རྫོགས་པ་དང་། སྒྲིག་ཆས་དང་ཡོ་
བྱད་སྣ་ཚོགས་ཀྱིས་སྤྲོ་ཚོགས་ལ་ཚོན་མདངས་རྣམ་པར་བཀྲ་བའི་གར་སྟེགས་ཕུན་སུམ་
ཚོགས་པ་ཞིག་བསྐྲུན། ཕོ་བྲང་ནང་གི་མི་ཡོད་ཚད་ཀྱིས་སྤྲོ་སེམས་འཁོལ་བའི་ངང་ནས་
སྤྲོ་ཚོགས་ལ་ངང་སྒུག་བྱེད་ཀྱིན་མཆིས། སྤྲོ་ཚོགས་སྟེང་དུ་རྒྱན་གོས་ཅི་ཞིག་གྱོན་དགོས་
པ་དང་། འཁྲབ་སྟོན་ཅི་ཞིག་བྱེད་དགོས་པ་མ་བཤད་ན་ཡང་རང་རང་གི་སེམས་ན་ཁྲིགས་
ཁྲིགས་ཡིན་ཏེ། ཕལ་ཆེར་གཟའ་འཁོར་གཅིག་གམ་ཡང་ན་ཟླ་གཅིག་གི་སྔོན་ལ་ཐག་
གཅོད་བྱས་ཡོད་དེ། དོན་དངོས་སྟེང་རྒྱལ་པོ་དང་ཁོང་གི་བློན་པོ་བདུན་པོ་ལས་གཞན།
སོམ་ཉིའི་ཀློང་དུ་ཚུད་པའི་མི་གཅིག་ཀྱང་མེད། འོ་ན། རྒྱལ་པོ་དང་བློན་པོ་རྣམས་ཀྱིས་དེ་
ལ་སོམ་ཉིའི་བློ་སྐྱེས་ཏེ་ཐག་མ་ཆོད་པའི་དོན་ཅི་ཡིན་ཟེར་ན། ཁོ་ཚོས་བཞད་གད་ཁོ་ནར་
གཟས་པ་མ་གཏོགས་གཞན་པའི་རྒྱུ་མཚན་མེད་དེ། ཕལ་ཆེར་སྐུ་ལུས་ཧ་ཅང་རྒྱགས་པོ་
ཡིན་པས་ཐག་གཅོད་བྱེད་སྟབས་མ་བདེ་བ་ཡིན་ལས་ཆེ། གང་ལྟར་བཤད་ཀྱང་དུས་ཚོད་
ནི་མིག་རྡེབ་དབང་ཙམ་གྱིས་ཕར་འདས་ལ། མཐའ་མའི་དུས་ལ་སླེབས་ཚེ་ཐྲི་ཕེ་ཐྲ་དང་
འཐེང་སྦལ་གཉིས་བོས་ཏེ་བློ་མི་འདྲི་ཐབས་མེད་བྱུང་།
127

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁོ་དང་མོ་གཉིས་རྒྱལ་པོའི་བཀའ་བརྡ་ལྟར་ཕོ་བྲང་དུ་འབྱོར་དུས། རྒྱལ་པོས་ཏག་
ཏག་ཁོང་གི་བློན་པོ་བདུན་པོ་དང་མཉམ་དུ་ཨ་རག་ལ་རོལ་ནས་བདེ་བར་ལོངས་སྤྱོད་
ཀྱིན་འདུག་ཅིང་། ཁོང་གི་གདོང་མདོག་ལ་བལྟས་ན་སེམས་ཁམས་དེ་འདྲ་དྭངས་ཀྱི་མི་
འདུག་པ་འདྲ། རྒྱལ་པོས་སྔར་ནས་འཐེང་སྦལ་ཨ་རག་འཐུང་བར་མི་དགའ་བ་ཤེས་ཡོད།
འཐེང་སྦལ་གྱིས་གལ་ཏེ་ཆང་བཏུངས་ཚེ་ར་བཟི་ནས་སྨྱོ་རྟགས་སྟོན་པར་བྱེད་ལ། སྨྱོ་
རྟགས་བསྟན་ན་ཚོར་སྣང་སྐྱིད་པོ་ཞིག་མ་ཡིན་མོད། འོན་ཀྱང་། རྒྱལ་པོ་ནི་རྩེད་མཚར་ལ་
དགའ་བས་ཨུ་ཚུགས་ཀྱིས་ཁོ་ལ་ཆང་འཐུང་དུ་བཅུག་སྟེ་བཞད་གད་བསླངས་ན་སེམས་ལ་
སྤྲོ་དགས་ཁྱབ་པར་འགྱུར་ངེས་རེད། དེ་ལ་རྒྱལ་པོའི་སྐད་ཀྱིས་བཤད་ན་ཨ་རག་ལ་བརྟེན་
ནས “བདེ་བ་ལོངས་སྤྱོད་པ” ཞེས་ཟེར།
བཞད་གད་པ་དང་ཁོའི་ལས་རོགས་གཉིས་ཕོ་བྲང་དུ་ཐོན་མ་ཐག རྒྱལ་པོས་མྱུར་
དུ “འཐེང་སྦལ། ཤོག ཤོག ཐོག་མར་ཁྱོད་ཀྱིས་རང་གི་གྲོགས་པོ་ཚོའི་ཆེད་དུ་ཆང་
འདི་འཐུང་རོགས” ཞེས་ཟེར་ལ། སྐད་སྒྲ་དེ་མ་འཇགས་གོང་འཐེང་སྦལ་གྱིས་དངན་པ་
རིང་བོ་ཞིག་ཕྱུངས་པ་དང་། རྒྱལ་པོས་དེར་མཐུད་དེ་སླར་ཡང “ཁྱོད་ཀྱིས་བསམ་བློ་ཡག་
པོ་ཐོངས་ལ། ང་ཚོར་འཁྲབ་སྟོན་ཡག་པོ་ཞིག་བྱོས། བུ་ཕྲུག བཞད་གད་གསར་བ་ཡིན་ག
དགོས། ནམ་རྒྱུན་རྙིང་པ་སྣ་གཅིག་ཡིན་ན་སུན་སྣང་སྐྱེས་པ་ཞིག་རེད། ཡ། ཐུངས་ཤིག
ཆང་བཏུངས་ན་ཀླད་པ་གསལ་བོ་ཡིན་པ་རེད” ཅེས་བཤད་འོངས།
འཐེང་སྦལ་གྱིས་ནམ་རྒྱུན་དང་འདྲ་བར་བསམ་བློ་ནན་ཏན་ཞིག་བཏང་ནས་རྒྱལ་
པོར་བཞད་གད་ཀྱི་ལན་ཞིག་འབུལ་འདོད་ན་ཡང་ཀླད་པ་འགུལ་རྒྱུ་ཚད་ལས་འདས་ཏེ་རེ་
ཞིག་སྐད་ཆ་ཚིག་གཅིག་ཀྱང་ཡིད་ལ་མ་འཁོར། སྟབས་ལེགས་ནས་ཉིན་འདི་ནི་འཐེང་
སྦལ་གྱི་སྐྱེས་སྐར་ཡིན་པས་ཁོ་ལ “གྲོགས་པོ་ཚོའི” ཆེད་དུ་ཆང་ཐུངས་ཟེར་བའི་རྒྱལ་
པོའི་བཀའ་དེ་ཐོས་པས་རང་དབང་མེད་པར་མིག་མཐར་མཆི་མ་འཁོར་བྱུང་ལ། མཆི་མ་
128

བྱི་ལ་ནག་པོ།
དེ་ཁོས་རྒྱལ་པོའི་ཕྱག་ནས་གཉོམ་ཆུང་ཆུང་གིས་ཨ་རག་ཚུར་ལེན་སྐབས་ད་གཟོད་ཁྲོམ་
ཁྲོམ་དུ་ཆང་ཕོར་ནང་དུ་ཐིགས་བྱུང་།
“ཨ། ཧ་ཧ་ཧ།” འཐེང་སྦལ་གྱིས་ཨ་ཟད་འུ་ཐུག་གི་ངང་ནས་ཨ་རག་ཧུབ་གང་གིས་
བཏུངས་ཚར་བ་ན། རྒྱལ་པོས་དེ་ལྟར་གད་མོ་ཆེན་པོ་ཞིག་བགད་དེ “ཨ་རག་འདིའི་ངར
ལ་ལྟོས་དང་། ཆང་བཟང་ན་དཀར་ཡོལ་གང་གིས་ཆོག་ཟེར་བ་ཅིས་མ་བདེན། ཧེ་ཧེ། ཁྱོད་
ཀྱི་མིག་གཉིས་དམར་པོར་གྱུར་འདུག" ཅེས་བཤད།
ཇི་འདྲའི་ལས་ངན་པའི་མི་ཞིག་ཨང་། འཐེང་སྦལ་གྱི་མིག་གཉིས་ནི་དམར་པོར་
གྱུར་འདུག་ཟེར་བ་ལས་མིག་ནས་འོད་འཕྲོ་བཞིན་འདུག་ཅེས་བརྗོད་ན་འོས་པ་འདྲ། ཁོ་
རང་ཨ་རག་ཁོང་དུ་སོང་མ་ཐག་ནས་ར་བཟི་བར་གྱུར་སོང་། ཁོས་སེམས་ཆུང་ནེམ་ཆུང་
གིས་ཆང་ཕོར་ཅོག་ཙེ་སྟེང་དུ་བཞག་སྟེ་རྒྱལ་པོ་དང་བློན་པོ་རྣམས་ལ་མིག་གིས་སྐོར་ལྟ་
ཞིག་བྱས། བློན་པོ་རྣམས་ཀྱིས་རྒྱལ་པོས “ཀུ་རེ” རྩེ་བ་གོ་ཆོད་སོང་སྙམ་ནས་རེ་རེའི་
གདོང་ལ་ཁོང་འཛུམ་གྱིས་ཁེངས་ནས་འདུག
“ད་ལྟ་འུ་ཚོས་དོན་ངོ་མ་བཤད།” བློན་པོ་ཧ་ཅང་རྒྱགས་པོ་ཞིག་གིས་དེ་ལྟར་བཤད།
“དེ་འགྲིག་གི” རྒྱལ་པོས་དེ་ལྟར་བཤད་དེ “ཨེ། འཐེང་སྦལ། ཁྱོད་ཀྱིས་ང་ཚོར་བློ་
བཀོད་ཅིག་འཐེན་དང་། ང་ཚོ་ཚང་མས་ཅི་ཞིག་འཁྲབ་ན་ལེགས། ང་ཚོ་རྒྱལ་པོ་དང་བློན་
པོ་ཚང་མས་འཁྲབ་སྟོན་བྱེད་དགོས། ཧ་ཧ་ཧ” ཞེས་བཤད་བྱུང་ལ། སྐད་ཆ་དེ་ནི་ཀུ་རེའི་
དགོད་གཏམ་ཞིག་དང་འདྲ་བར་བློན་པོ་རྣམས་ཀྱང་དེར་བསྟུན་ནས་མཉམ་གཅིག་ཏུ་གད་
མོ་ཐག་གེར་བགད་བྱུང་།
འཐེང་སྦལ་ཡང་གད་མོ་ཆེན་པོ་ཞིག་བགད་མོད། འོན་ཀྱང་། དགོད་སྒྲ་གཉོམ་ཞིང་
ཤུགས་ཅི་ཡང་མེད་པས་ཇི་འདྲའི་སྙིང་པོ་མེད་པ་ཞིག་རེད་ཨང་།
“རེམ། རེམ་ཡ།” རྒྱལ་པོས་སྒུག་མ་ཚུགས་པར “འོ་ན། ད་དུང་བློ་བཀོད་ཅིག་ཡིད་
129

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལ་མི་འཆར་རམ” ཟེར།
“ངས་ཐབས་བཀོད་གསར་བ་ཞིག་ལ་བསམ་བློ་གཏོང་གིན་ཡོད།” འཐེང་སྦལ་གྱིས་
དྲན་པ་ཟ་རི་ཟི་རིའི་ངང་ནས་དེ་ལྟར་བཤད་བྱུང་ལ། དེ་ནི་ཁོ་རང་ཨ་རག་གིས་བཟི་བའི་
རྐྱེན་ལོས་ཡིན།
“བསམ་བློ་གཏོང་གིན་ཡོད་ཨེ།” རྒྱལ་པོས་སྨིན་མ་ཐོད་ལ་བསྡུས་ཏེ། “ཚིག་དེའི་
ནང་དོན་མཐར་གཏུགས་ན་ཅི་ཡིན། ཨ། ངས་ཤེས་སོང་། ཁྱོད་ཅུང་ཟད་མ་དགའ་བར་འདུག
ད་དུང་ཨ་རག་ཉུང་ཙམ་བཏུང་ན་འདོད་དམ། དེས་ན་ཨ་རག་ཕོར་བ་གང་བོ་འདི་གཙང་
མར་ཐུངས་ཤིག” ཟེར་བཞིན་ཆང་ཕོར་ནང་དུ་ཨ་རག་གང་བླུགས་ཏེ་འཐེང་སྦལ་ལ་གཏད་
པ་ན། འཐེང་སྦལ་གྱིས་དབུགས་ཧལ་ཧལ་དུ་གཏོང་བཞིན་ཆང་ཕོར་ལ་ཅེར་ནས་འདུག
“འདི་ངའི་བཀའ་ཡིན། གཙང་མར་འཐུངས་ཤིག” རྒྱལ་པོས་སྐད་འགྲགས་རྒྱག་
བཞིན “དེ་མིན་ན་ཁྱོད་མར་སོང ………” ཞེས་བཤད།
འཐེང་སྦལ་ཡུད་ཙམ་ལ་སོམ་ཉིའི་ངང་དུ་ལུས། རྒྱལ་པོ་ཁོང་ཁྲོ་ལངས་ཏེ་ངོ་གདོང་
ཡང་དམར་ནག་ཏུ་གྱུར་འདུག་ན་ཡང་། བློན་ཆེན་རྣམས་ཀྱིས་ད་དུང་ཁོང་དགོད་བྱེད་ཅིང་
གདའ། སྐབས་དེར་ཐྲི་ཕེ་ཐྲ་ངོ་གདོང་སྐྱ་བོར་གྱུར་ཏེ་རྒྱལ་པོའི་སྐུ་མདུན་དུ་བཅར་ནས་པུས་
མོའི་ལྷ་ང་ས་ལ་བཙུགས་ཏེ་གྲོགས་པོར་གུ་ཡངས་གཏོང་བའི་རེ་བ་ནན་ཏན་དུ་ཞུས།
རྒྱལ་པོས་ཡུད་ཙམ་ལ་མོར་སྡང་མིག་བགྲད་ཅིང་ལས་འདི་འདྲ་བྱེད་ཕོད་པར་ཧ་
ལས་ཏེ་འདུག ཚུགས་ཀར་བལྟས་ན་ཁོང་གིས་རེ་ཞིག་ཁ་ནས་ཅི་ཞིག་བཤད་རྒྱུ་དང་
ལག་པས་ཅི་ཞིག་བསྒྲུབ་རྒྱུ་མ་རྟོགས་པར་གདའ་ལ། གསལ་བོར་བཤད་ན་ཁོག་པའི་ཁོང་
ཁྲོའི་མེ་ལྕེ་དེ་ཇི་ལྟར་སྦར་ན་འོས་པ་མ་མཁྱེན་པར་འདུག མཇུག་མཐར། ཁོང་གིས་ཚིག་
གཅིག་ཀྱང་མི་བསྙད་པར་མོར་ཤུགས་ཀྱིས་ཕུད་རྒྱག་ཅིག་བྱས་པ་དང་། དེའི་མུར་ཨ་རག་
ཕོར་བ་གང་བོ་མོའི་གདོང་ལ་གཏོར།
130

བྱི་ལ་ནག་པོ།
སྙིང་རྗེ་བའི་བུ་མོ་དེ་འཕག་ར་འགའ་བརྒྱབ་ནས་ཡར་ལངས་བྱུང་བ་དང་། དབུགས་
ཀྱང་འབྱིན་རྔུབ་ཆེར་བྱེད་མི་ཕོད་པར་སླར་ཡང་ཅོག་ཙེའི་འགྲམ་དུ་འགྲེང་ནས་བསྡད།
ཕོ་བྲང་ནང་དུ་རེ་ཞིག་ཁུ་སིམ་མེར་གྱུར་ཅིང་། སྐབས་འདིར་རྒྱ་ཁབ་དང་བྱ་སྒྲོ་ཙམ་
སར་ལྷུང་ན་ཡང་ཐོས་ཐུབ་པའི་ཚད་རེད། གློ་བུར་དུ། གཙུབ་བརྡར་གྱི་སྒྲ་རིང་པོ་དམའ་
ཞིང་རྣ་བར་གཟན་པ་ཞིག་གྲག་འོངས་ལ། སྒྲ་དེ་ནི་ཕོ་བྲང་གི་ཁང་པའི་གྲུ་ག་རེ་རེ་ནས་
མཆེད་ཡོང་བ་འདྲ།
“ཁྱོད། ཁྱོད། ཁྱོད་ཀྱིས་འདི་འདྲའི་སྒྲ་གཟན་པོ་གྲག་ཏུ་བཅུག་ནས་ཅི་བྱེད།” རྒྱལ་
པོ་སྨྱོས་པ་ལྟར་དུ་ཁ་ཕྱིར་འཁོར་ཏེ་འཐེང་སྦལ་དེ་ལ་དེ་ལྟར་དྲིས་
འཐེང་སྦལ་ཕལ་ཆེར་ཨ་རག་གི་བཟི་ལས་སད་འདུག་པ་འདྲ། ཁོས་གདོང་མདོག་
ཏིལ་ཙམ་ཡང་མི་འགྱུར་བར་རྒྱལ་པོའི་གདོང་ལ་ཅེར་ཏེ “ང་། ང་ཨེ། འདི་ངས་བྱས་པ་ག་
ལ་ཡིན” ཞེས་རང་དབང་མེད་པར་ངག་ལས་དེ་ལྟར་ཐལ།
“སྐད་སྒྲ་དེ་ནི་ཕྱི་རོལ་ནས་མཆེད་ཡོང་བ་འདྲ།” བློན་པོ་ཞིག་གིས “ངས་བལྟས་
ན་སྒེའུ་ཁུང་སྟེང་གི་གཟེབ་ནང་གི་ནེ་ཙོ་དེས་ལྕགས་སྐུད་ཐོག་ཏུ་མཆུ་ཏོ་བརྡར་བའི་སྒྲ་
རེད” ཟེར།
“དེ་ཡིན་ཤས་ཆེ།” རྒྱལ་པོས་དེ་ལ་ལན་ལྡོན་བཞིན་ཡིད་སེམས་ཅུང་ཟད་ལྷོད་ལ་
བབས་ཏེ “འོ་ལོས། གཡོ་ཁྲམ་ཅན་འདིས་མཆུ་ཏོ་རྡོར་བ་ཡིན་པ་ངས་མནའ་བསྐྱལ་ཏེ་
བཤད་ཐུབ” ཟེར།
སྐབས་དེར། འཐེང་སྦལ་ཧ་དགོད་ཆེན་པོ་ཞིག་བྱས་བྱུང་ལ། (རྒྱལ་པོ་ནི་བཞད་གད་
ལ་དགའ་བ་ཞིག་ཡིན་པས། སུ་ཞིག་གད་མོ་བགད་ན་ཡང་དེ་ལ་ངོ་རྒོལ་མི་བྱེད)དེ་དང་
བསྟུན་ནས་ཁ་ནང་གི་ཆེ་ཞིང་རིང་ལ་སྲ་ཞིང་མཁྲེགས་པའི་སོ་ཕྲེང་ཕྱིར་མངོན་ཡོང་བ་
དང་། དེ་ནི་དངོས་གནས་མི་ལ་སྐྲག་སློང་བྱེད་ལྟ་བུ་ཞིག་ཏུ་སྣང་། འཐེང་སྦལ་གྱིས་ད་དུང་
131

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རྒྱལ་པོའི་དགོངས་པ་ལྟར་ཨ་རག་གང་འདྲ་བཏུང་དགོས་ཀྱང་འཐུང་རྒྱུ་ཡིན་པའི་ཁས་
འཆེས་པ་དང་། རྒྱལ་པོ་ཡང་དེ་མ་ཉིད་དུ་ཁོང་ཁྲོ་ཡོངས་སུ་ཞི་བར་གྱུར།དེའི་མུར། འཐེང་
སྦལ་གྱིས་སླར་ཡང་ཨ་རག་ཕོར་བ་གང་བཏུངས་པ་དང་། ར་བཟི་བའི་ཚུགས་ཀ་ཅི་ཡང་
མི་མཐོང་བར་མ་ཟད། དེ་ལས་ལྡོག་སྟེ་སྤྲོ་སྣང་ཆེན་པོས་རྒྱལ་པོར་འཁྲབ་ཆས་སྤྲས་པའི་སྤྲོ་
ཚོགས་ཀྱི་ཇུས་འགོད་གླེང་ཡོང་།
“ངས་འདི་འདྲའི་ཐབས་བཀོད་ཅིག་ཇི་ལྟར་འཐེན་བྱུང་བ་ཡིན་ནམ།” འཐེང་སྦལ་
གྱིས་བློ་བདེ་བག་ཕེབས་ཀྱི་ངང་ནས་དེ་ལྟར་བཤད་བྱུང་ལ། ད་སོ་མ་ཨ་རག་བཏུངས་པའི་
ཤུལ་ཙམ་ཡང་མི་མཐོང་བར “ཡིན་ན་ཡང་། རྒྱལ་པོས་བུ་མོ་དེ་ལ་བརྡེགས་ཏེ་ཨ་རག་
གདོང་ལ་གཏོར་ནས་ནེ་ཙོས་སྒེའུ་ཁུང་གི་ཕྱི་རོལ་ཏུ་དེ་འདྲའི་ཡ་མཚན་ཅན་གྱི་སྒྲ་ཞིག
ཕྱུང་བའི་སྐབས་དེར། ངའི་ཡིད་ལ་གློ་བུར་དུ་རྨད་དུ་བྱུང་བའི་ཐབས་བཀོད་ཅིག་འཁོར་
བྱུང་། དེ་ནི་ངའི་ཕ་ཡུལ་གྱི་རོལ་རྩེད་ཅིག་སྟེ། ང་ཚོས་ནམ་རྒྱུན་འཁྲབ་ཆས་སྤྲས་པའི་སྤྲོ་
ཚོགས་སྟེང་འཁྲབ་པའི་རྩེད་རིགས་ཤིག་ཡིན། ཡིན་ན་ཡང་། གནས་འདིར་རྩེ་ན་དེ་ནི་
སྒྱུ་རྩལ་གསར་བ་ཞིག་ཡིན་སྲིད། སྟབས་མི་བདེ་བ་ཞིག་ལ་རྩེད་རིགས་འདི་ནི་མི་བརྒྱད་
ཀྱིས་འཁྲབ་དགོས་པ་ཞིག་ཡིན་པར་མ་ཟད།ད་དུང……………”
66
ང་ཚོ་ཏག་ཏག་མི་བརྒྱད་ལོངས་འདུག” རྒྱལ་པོས་སྐད་རྒྱག་བཞིན་རང་གིས་
གློ་བུར་གྱི་དོན་འདི་ཡིད་ལ་འཁོར་བར་གད་མོ་ཆེན་པོ་ཞིག་བགད་དེ “གཅིག་ཀྱང་མི་
ཆད་མི་ལྷག་པར་མི་བརྒྱད་ཚང་བ་མ་ཡིན་ནམ། ང་དང་བློན་པོ་བདུན་པོ་ཏག་ཏག་བརྒྱད་
ལོངས་འདུག འོ་ན་ཤོད་དང་། རྩེད་རིགས་དེ་གང་འདྲ་ཞིག་རེད།”
“ང་ཚོས་རོལ་རྩེད་འདིའི་མིང་ལ ་ལྕགས་ཐག་འདྲུད་པའི་སྤྲ་མི་བརྒྱད’ ” ཟེར།
འཐེང་སྦལ་གྱིས་དེ་ལྟར་བཤད་རྗེས “གལ་ཏེ་འཁྲབ་པ་ལེགས་ན་རྩེད་རིགས་ཡག་པོ་ཞིག་
འཁྱོངས་པ་ཁོ་ཐག་ཡིན” ཞེས་བཤད།
132

བྱི་ལ་ནག་པོ།
“དེས་ན་ང་ཚོས་ངེས་པར་དུ་རྩེད་རིགས་འདི་འཁྲབ་རྒྱུ་བྱེད།” རྒྱལ་པོས་དེ་ལྟར་
འཆད་བཞིན་ཡར་ལངས་པ་དང་། མིག་ལྕིབས་ཐུར་དུ་ལུག་ཡོང་།
“རོལ་རྩེད་འདིའི་དགེ་མཚན་བཤད་ན།” འཐེང་སྦལ་གྱིས་མུ་མཐུད་དུ་བཤད་
རྒྱུར། “དགེ་མཚན་ནི་དེས་བུད་མེད་རྣམས་ལ་འཇིགས་སྐྲག་ཆེན་པོ་བསྐྱེད་ནུས” ཞེས་ཟེར།
“དེས་ན་ངོ་མ་ཡ་མཚན་རེད།” རྒྱལ་པོ་འཁོར་བཅས་ཀྱིས་མཉམ་གཅིག་ཏུ་སྐད་
བརྒྱབ་བྱུང་།
“ང་ཡོང་ནས་རྒྱལ་པོ་དང་བློན་ཆེན་རྣམས་སྤྲ་མིར་བརྫུ་རུ་འཇུག” འཐེང་སྦལ་
གྱིས་མུ་མཐུད་དུ་བཤད་རྒྱུར། “ཡོད་ཚད་ང་ལ་བཅོལ་གདམས་བྱོས་དང་ངས་བསྒྲུབ་ཆོག
དོན་དངོས་ངོ་མ་ཇི་མ་ཇི་བཞིན་འཁྲབ་ཏུ་འཇུག་ངེས་ཡིན། དེ་ལྟར་བྱས་ན། སྤྲོ་ཚོགས་ལ་
ཞུགས་པའི་མི་ཡོངས་རྫོགས་ཀྱིས་རྒྱལ་པོ་དང་བློན་པོ་རྣམས་ལ་སྤྲ་རིགས་དངོས་ཀྱི་འདུ་
ཤེས་འཛིན་ངེས་རེད། དྲང་མོར་བཤད་ན་ཁོ་ཚོ་ཡང་ཧ་ལས་པར་མ་ཟད། འཇིགས་སྐྲག་
ཀྱང་སྐྱེ་རྒྱུ་རེད།”
“དེ་ཧ་ཅང་ཡག་པོ་རེད།” རྒྱལ་པོ་ཧ་ཅང་དགའ་ནས “འཐེང་སྦལ། རྗེས་སུ་ངས་
ཁྱོད་དཔོན་པོའི་གོ་གནས་སུ་ཡར་འཐེན་བྱེད” ཟེར།
“ལྕགས་ཐག་ལུས་ལ་བསྐོན་དོན་ནི་ཚང་མར་ལྕགས་ཐག་གི་སྒྲ་སིལ་སིལ་དུ་གྲག་
པ་ཐོས་སུ་བཅུག་སྟེ་སེམས་འཁྲུག་པོ་ཡོང་བར་འཇུག་རྒྱུའི་ཆེད་ཡིན་ལ། ཁྱེད་ཚོས་སྤྲ་མི་
དག་བདག་པོའི་ལག་ནས་ཐར་བའི་ཚུལ་དེ་འཁྲབ་དགོས་པ་དང་། འཁྲབ་ཆས་སྤྲས་པའི་
སྤྲོ་ཚོགས་སྟེང་དུ་ལྕགས་ཐག་འདྲུད་པའི་སྤྲ་མི་བརྒྱད་ཐོན་ཚེ་ལྟད་མོ་པ་རྣམས་ཀྱིས་དེ་
དག་སྤྲ་མི་ངོ་མ་དག་ཏུ་འདོད་ངེས་ཡིན་པ་དང་། རྒྱན་ཆ་སྣ་ཚོགས་སྤྲས་པའི་ཕོ་མོ་བརྒྱ་
ཚོགས་སྟོང་འདུས་ཀྱི་ཁྲོད་དུ་ཡར་རྒྱུགས་མར་རྒྱུགས་བྱས་ཏེ་སྐད་ཅོར་བརྒྱབ་ན། རོལ་
རྩེད་དེའི་འབྲས་བུ་ནི་གང་འདྲ་ཡིན་པ་རྒྱལ་པོའི་ཡིད་ལ་ཡང་འཆར་དཀའ་བ་དང་། དེ་
133

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འདྲའི་རོལ་རྩེད་ཉམས་དགའ་བ་ཞིག་ནི་གང་དུའང་འཚོལ་རྒྱུ་མེད།”
“ངོ་མ་བདེན་པར་འདུག” རྒྱལ་པོའི་སྐད་སྒྲ་དེ་འཇགས་མ་ཐག བློན་པོ་རྣམས་
མྱུར་དུ་ཏག་སེ་ཡར་ལངས་ཏེ། (རྒྱུ་མཚན་ནི་ས་རུབ་ལ་ཉེ་བས་རེད)འཐེང་སྦལ་གྱི་འཆར་
གཞི་ལག་བསྟར་བྱེད་པའི་སྟ་གོན་དུ་ཆས།
འཐེང་སྦལ་གྱིས་རྒྱལ་པོ་དང་བློན་པོ་རྣམས་ལ་སྤྲ་མི་འཁྲབ་ཏུ་འཇུག་པའི་ཐབས་
བཀོད་ནི་ཧ་ཅང་སྟབས་བདེ་ཡིན་མོད། ཡིན་ན་ཡང་། དེའི་འབྲས་བུ་ནི་ཧ་ཅང་ཡག་
པོ་ཞིག་ཡིན་པས་དམིགས་ཡུལ་འགྲུབ་མི་འགྲུབ་ལ་སེམས་ཁྲལ་ཅི་ཡང་བྱེད་མི་དགོས།
གཏམ་རྒྱུད་འདི་བྱུང་བའི་དུས་རབས་ནང་དུ། སྤྲ་མི་ནི་དཔལ་ཡོན་ལྡན་པའི་ས་ཁུལ་དུ་ཧ་
ཅང་མཐོང་དཀོན་པ་ཡིན་ལ། འཐེང་སྦལ་གྱིས་ཇུས་འགོད་བྱས་པའི་མི་འདི་དག་དངོས་
གནས་སྤྲ་མི་དང་མཚུངས་པར་མ་ཟད། ད་དུང་གཅན་གཟན་གྱི་གདུག་རྩུབ་ཀྱི་རྫིག་
ཉམས་ཀྱང་ཐོན་འདུག་པས། གཞན་གྱིས་རྫུན་རྐུབ་གཏན་ནས་བརྡོལ་མི་སྲིད།
རྒྱལ་པོ་དང་བློན་པོ་རྣམས་ཀྱིས་ཐོག་མར་འཁོབས་དོག་པའི་ཚི་ལེན་དང་རྐང་ཐུང་
གྱོན་པ་དང་། དེའི་རྗེས་ཚང་མའི་ལུས་སྟེང་ལ་སྣུམ་སྙིགས་བསྐུས། སྐབས་དེར། མི་ཞིག་
གིས་དེ་ལ་སྒྲོ་སྤུ་འཛུགས་དགོས་པའི་གྲོས་གཞི་བཏོན་མོད། འོན་ཀྱང་། འཐེང་སྦལ་གྱིས་
དེར་མཐའ་གཅིག་ཏུ་དགག་པ་བཏང་ནས་དང་ལེན་མ་བྱས། ཁོས་གཏམ་དཔེ་མང་པོ་
དྲངས་ཏེ་རྒྱལ་པོ་འཁོར་དང་བཅས་པར་ཡིད་ཆེས་སྐྱེས་སུ་བཅུག་པ་དང་། སྤྲ་མི་རྫུས་མའི་
ལུས་ལ་ཟར་མ་སྤྱད་ན་ཤིན་ཏུ་ལེགས་ཚུལ་བཤད། མཇུག་མཐར་རྒྱལ་པོ་ཡང་ཁོའི་བསམ་
འཆར་ལ་འཐད་པ་བྱུང་སྟེ་སྣུམ་སྙིགས་སྟེང་དུ་ཟར་མ་མཐུག་པོ་རིམ་པ་ཞིག་སྦྱོར་དུ་བཅུག
དེའི་མུར་ཡང་ལྕགས་ཐག་རིང་པོ་ཞིག་ཁྱེར་ཡོང་སྟེ། ཐོག་མར་རྒྱལ་པོའི་སྐེད་པར་བསྐོན་
ཏེ་དམ་པོར་བསྡམས་རྗེས་སླར་ཡང་བློན་པོ་གཞན་ཞིག་གི་སྐེད་པར་བསྐོན་ཏེ་དམ་པོར་
བསྡམས་ལ། དེ་བཞིན་གཞན་རྣམས་ཀྱང་དེ་ལྟར་སྦྲེལ་ཏེ་ཡོངས་སུ་མཇུག་རྫོགས་རྗེས་མི་
134

བྱི་ལ་ནག་པོ།
རེའི་བར་དུ་བར་ཐག་ངེས་ཅན་ཞིག་བཅད་དེ་ཡར་འགྲེང་ནས་སྒོར་སྒོར་ཞིག་འགྲུབ་ཏུ་
བཅུག རོལ་རྩེད་ཀྱི་འབྲས་བུར་བདེན་སྣང་བསྐྱེད་པའི་ཆེད་དུ། འཐེང་སྦལ་གྱིས་ལྕགས་
ཐག་ལྷག་མར་བུད་པའི་སྣེ་མོ་གཉིས་འཕྲེད་གཞུང་གཉིས་སུ་བསྣོལ་ཏེ་རྒྱ་གྲམ་དབྱིབས་སུ་
བཟོས་རྗེས་ཨ་ལོང་གི་ནང་དུ་བརྒྱུས། དེ་ནི་དེང་འདིར་ཕཱོ་ལོ་གླིང་གི་མིས་སྤྲ་མིའམ་ཡང་
ན་གཞན་པའི་སྤྲ་རིགས་འཛིན་པའི་ཐབས་བཀོད་ཅིག་རེད།
འཁྲབ་ཆས་སྤྲས་པའི་སྤྲོ་ཚོགས་ཀྱི་འདུ་ར་ནི་མཐོ་ཞིང་རྔམ་བརྗིད་ལྡན་པའི་སྒོར་
དབྱིབས་ཅན་གྱི་ཚོམས་ཆེན་ཞིག་ཡིན་ལ། ཉིན་མོའི་འོད་སྣང་ཐམས་ཅད་ནི་ཁང་ཀླད་ཀྱི་
སྐར་ཁུང་ལས་མར་འཕྲོས་ཡོང་བ་རེད། འོན་ཀྱང་། མཚན་མོའི(ཚོམས་ཆེན་འདི་ནི་ཆེད་
དུ་མཚན་མོའི་འཁྲབ་སྟོན་དུ་ཇུས་འགོད་བྱས་པ་ཞིག་རེད)དུས་སུ་ཐོན་པ་ན། གཙོ་བོ་
སྒྲོན་མེ་ཆེན་པོ་ཞིག་གི་འོད་སྣང་ལ་རྟེན་བཞིན་ཡོད་ཅིང་།དེ་ཡང་། སྐར་ཁུང་ནས་ལྕགས་
ཐག་ཅིག་མར་དཔྱངས་ཏེ་སྣེ་མོར་སྒྲོན་མེ་འདི་བཏགས་འདུག་པ་དང་། རྒྱུན་ལྡན་གྱི་སྣང་
ཚུལ་འོག་ཏུ་དཔྱངས་སྒྲོན་དེ་ཐག་པས་ཡར་འདེགས་མར་འཐེན་བྱེད། ཡིན་ན་ཡང་། དེ་
རིང་ཇུས་འགོད་པས་ལྕགས་ཐག་དེ་མིག་ལ་མཛེས་པོ་ཡོང་ཆེད། དེའི་འདྲེད་འཁོར་ལ་
ཁུང་བུ་བརྟོལ་ཏེ་ཁང་ཀླད་དུ་བཞག་ཡོད་པ་རེད།
ཚོམས་ཆེན་གྱི་མཛེས་སྤྲས་ཀྱི་ལས་ཀ་ནི་ཐྲི་ཕེ་ཐྲ་ཡི་ལྟ་རྟོག་འོག་རྫོགས་པ་ཡིན་
ན་ཡང་། བྱུང་རིམ་ཁ་ཤས་ཀྱི་སྟེང་དུ་མོས་ཁ་རོག་གེར་གྲོགས་པོ་འཐེང་སྦལ་ལ་བསྟེན་
པ་ཡིན་པས། ཐེངས་འདིར་ཁོའི་མཛུབ་སྟོན་ལྟར་སྔར་གྱི་དཔྱངས་སྒྲོན་དོར་ཏེ་མེད་པར་
བཟོས་འདུག གལ་ཏེ་དཔྱངས་སྒྲོན་སྔར་ལྟར་བསྐྱུར་ན། ད་ལྟ་ནམ་ཟླ་ཧ་ཅང་དྲོ་བས་
དཔྱངས་སྒྲོན་སྟེང་གི་སྣུམ་ཆུ་མར་ཐིགས་ཏེ་མགྲོན་པོ་རྣམས་ཀྱི་རྒྱན་གོས་རྩ་ཆེན་དག་གི་
སྟེང་དུ་ཟགས་ངེས་ཡིན་ལ། དེ་ལྟར་ན་ཁོ་ཚོ་མི་རྣམས་འཚང་ག་རྒྱག་པའི་ཚོམས་ཆེན་གྱི་
དཀྱིལ་དབུས་ནས་གཡོལ་ཐབས་མེད་པ་སྟེ། གསལ་བོར་བཤད་ན་དཔྱངས་སྒྲོན་གྱི་འོག་
135

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ནས་གཟུར་མི་ཐུབ་པ་རེད། འོན་ཀྱང་། ཚོམས་ཆེན་ནང་གི་འགྲོ་ལམ་ལ་མི་གནོད་པའི་
ཁང་པའི་གྲུ་ཟུར་དག་ཏུ་སྒྲོན་སྟེགས་ཆུང་ངུ་མང་པོ་གསར་སྣོན་བྱས་ཡོད་ཅིང་། གྱང་རྟིང་
ཁོར་མོ་ཡུག་ཏུ་མཛེས་མའི་གཟུགས་སུ་བསླངས་པའི་རྡོའི་ཀ་བ་བསྡོམས་པས་ལྔ་བཅུ་ནས་
དྲུག་ཅུ་རིམ་པར་བསྟར་ཡོད་ལ། དེ་དག་གི་གཡས་ལག་རེ་རེའི་ནང་དུ་དཔལ་འབར་རེ་
བསྣམས་ཤིང་དེ་ལས་བསུང་ཞིམ་གང་སར་མཆེད་ཀྱིན་འདུག
འཐེང་སྦལ་གྱི་པཀོད་འདོམས་ཀྱི་འོག་ཏུ། སྤྲ་མི་བརྒྱད་པོས་ནམ་གུང་བར་དུ་བཟོད་
བསྲན་གྱིས་བསྒུགས་ནས་བསྡད་པ་དང་། ཚོམས་ཆེན་ནང་དུ་མགྲོན་པོས་ཡོངས་སུ་
ཁེངས་རྗེས་ད་གཟོད་ཕྱིར་འབུད་མགོ་བརྩམས། ཅོང་བརྡའི་སྒྲ་འཇགས་མ་ཐག ཁོ་ཚོ་
ཁང་པའི་ནང་དུ་མཆོངས་ནས་ཡོང་། དེ་ཡང་དོན་དུ་མཆོངས་ནས་ཡོང་བ་མིན་པར་
འགྲིལ་ནས་ཡོང་བ་ཡིན་ཏེ། རྒྱུ་མཚན་ནི་ལྕགས་ཐག་དེ་མཚམས་མེད་དུ་རྐང་པར་མི་
ཐོགས་ན་ལག་པར་ཐོགས་ཏེ་འགྲོ་སྟབས་མི་བདེ་བས་ཁོ་ཚོ་འགྱེལ་བཞིན་དང་འགྲིལ་
བཞིན་ཡོང་དགོས་བྱུང་བ་རེད།
ཚོམས་ཆེན་དུ་མགྲོན་པོས་ཁེངས་ཏེ་ཁང་པ་འགད་ལ་ཁད་བྱས་བྱུང་བས། རྒྱལ་པོའི་
དགའ་བ་ཁོང་དུ་མ་ནོན་པར་འདུག འཐེང་སྦལ་གྱིས་བཤད་པ་ཅིས་མ་བདེན། མགྲོན་པོ་
མི་ཉུང་བ་ཞིག་གིས་ངོ་གདོང་འཇིགས་སུ་རུང་བའི་སྲོག་ཆགས་རྫུས་མ་འདི་དག་གཅན་
གཟན་ངོ་མའམ་ཡང་ན་སྤྲ་མི་རྣལ་མར་འཁྲུལ་ཏེ། བུད་མེད་མང་པོ་ཞིག་སྐྲག་ནས་དབང་
པོ་ཤོར་ཏེ་ས་ལ་འགྱེལ་སོང་། གལ་ཏེ་རྒྱལ་པོས་སྔ་མོ་ནས་བཀའ་ཕབ་སྟེ་སྤྲོ་ཚོགས་སྟེང་དུ་
དྲག་ཆས་ཁྱེར་ནས་ཡོང་མི་ཆོག་པའི་གཏན་འབེབས་གནང་མེད་པ་ཡིན་ན། ཁོ་ཚོ་སྔར་
ནས་རོལ་རྩེད་འདིའི་སྤྲོ་སྣང་གི་ཆེད་དུ་དམར་པོ་ཁྲག་ལ་བརྫིས་ཏེ་ཆད་པ་ཉོས་ཡོད་ངེས་
རེད། སྐབས་དེར། མི་རྣམས་འཚང་ག་ཤིག་ཤིག་གིས་སྒོ་ཁར་ཞོགས་ཏེ་སོང་། འོན་ཀྱང་།
རྒྱལ་པོས་དེར་ཡང་སྔར་ནས་བཀའ་བཏང་སྟེ་ཁོང་ཉིད་ཚོམས་ཆེན་དུ་ཕེབས་མ་ཐག་མྱུར་
136

བྱི་ལ་ནག་པོ།
་སྒོ་རྣམས་ལ་ཟྭ་རྒྱག་དགོས་ཚུལ་གདམས་ཡོད་ལ། ད་དུང་འཐེང་སྦལ་གྱི་བསམ་འཆར་
ལྟར་ལྡེ་མིག་ཡོངས་རྫོགས་ཁོང་གི་ལག་ཏུ་བསྣམས་ཡོད།
ཚོམས་ཆེན་ནང་ཟང་ཟིང་ལང་ལོང་དུ་གྱུར་ཏེ་མཚམས་ཤིག་ཏུ་ཐོན་རྗེས། ཚང་མས་
རང་རང་གི་ཚེ་སྲོག་ཇི་ལྟར་ཐར་བའི་ཐད་དུ་ཤུགས་སྐྱེད་ཀྱིན་འདུག ལོས་ཡིན་ཏེ། ད་
ནི་མི་ཚོགས་ཀྱི་འཚང་ག་ཧ་ཅང་རྒོད་པས་ཡོད་ཚད་ཉེན་ཁ་ཆེན་པོ་ཞིག་གི་ཀློང་དུ་ཚུད་
འདུག་པ་རེད། སྐབས་དེར། སྒྲོན་ཐག་དེ་ག་ལེ་ག་ལེར་མར་སྨྱུགས་ཏེ་ཐག་སྣེའི་ཆབ་ལྕེ་
པང་གཅལ་དང་བར་ཐག་དབྱིན་ཁྲེ་གསུམ་ཙམ་གྱི་མཚམས་སུ་བསྣར་འོངས།
སྐབས་དེ་ཤེད་དུ། རྒྱལ་པོ་དང་ཁོང་གི་བློན་པོ་རྣམས་ཚོམས་ཆེན་དུ་འགྱེལ་ཞོར་དང་
ལངས་ཞོར་གྱིས་རྒྱུག་གིན་ཡོད་ཅིང་། མཐའ་མར་ཚོམས་ཆེན་གྱི་དཀྱིལ་དབུས་སུ་ཐོན་
བྱུང་བས་སྒྲོན་ཐག་ལ་ཐོགས་ངེས་ཡིན་པ་སྨོས་མ་དགོས། ཁོ་ཚོ་དངོས་གནས་མཚམས་
འདིར་ཐོན་མ་ཐག སྔོན་ལ་ཁ་རོག་གེར་རྗེས་འདེད་པའི་འཐེང་སྦལ་གྱིས་འུར་སྐད་
བར་མེད་དུ་བརྒྱབ་སྟེ་འགྲོ་མཚམས་འཇོག་ཏུ་བཅུག་པ་དང་། ཕྱོགས་གཅིག་ནས་ཁོ་ཚོ་
འདོགས་བྱེད་ཀྱི་ལྕགས་ཐག་གི་སྣེ་མོ་རྒྱ་གྲམ་དུ་བསྣོལ་བའི་མཚམས་ནས་འཇུས་ཏེ་གློག་
འཁྱུག་པ་ལྟར་དཔྱངས་སྒྲོན་སྣར་སྤྱད་ཀྱི་ཐག་པའི་ཆབ་ལྕེའི་སྟེང་དུ་བཏགས་པ་དང་།
དུས་མཚུངས་སུ་སྒྲོན་ཐག་དེ་གཟུགས་མེད་ཀྱི་སྟོབས་ཤུགས་ཤིག་གིས་སྐད་ཅིག་ཉིད་དུ་
ལག་པ་མི་རྩེབས་པའི་མཚམས་སུ་ཡར་བཏེགས་པས་སྤྲ་མི་རྣམས་ཀྱང་རང་བཞིན་གྱིས་
གཞི་གཅིག་ཏུ་བསྒྲིལ་ཡོང་ལ། ཁོ་ཚོས་རེ་ཞིག་གཅིག་གིས་གཅིག་གི་གདོང་ལ་རིག་རིག་
ཏུ་ཅེར་ནས་འདུག་པ་ལས་ཅི་ཡང་བྱེད་མ་ནུས།
སྐབས་འདིར། སྤྲོ་ཚོགས་སུ་ཞུགས་པའི་མི་རྣམས་ཀྱི་སེམས་པ་རང་བཞིན་གྱིས་བདེ་
ལ་བབས་སོང་། ཁོ་ཚོས་རིམ་གྱིས་དོན་དག་དེ་དག་ནི་ཐབས་རྩལ་གྱི་སྟེང་ནས་ཇུས་འགོད་
བྱས་པའི་དགོད་བྲོ་བའི་རྩེད་མཚར་ཞིག་ཏུ་མཐོང་ལ། སྤྲ་མི་བརྒྱད་པོ་ཡང་ཡར་འགྲོ་མི་
137

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཐུབ་ལ་མར་ཡང་འབབ་མ་ཐུབ་པར་གད་མོ་ལྷང་ལྷང་དུ་དགོད་པ་ལས་འོས་མ་བྱུང་།
“ཁོ་ཚོ་ང་ལ་སྤྲོད་དང་།” འཐེང་སྦལ་གྱིས་སྐད་ཅོར་བརྒྱབ་ནས་དེ་སྐད་བཤད་ཅིང་།
མི་ཚོགས་ཀྱི་འུར་སྐད་ཁྲོད་ནས་ཁོའི་སྐད་སྒྲ་ལྷག་ཏུ་གསལ་བོར་ཐོས་ཐུབ། “ཁོ་ཚོ་ང་ལ་
སྤྲོད་དང་། ངས་ཕལ་ཆེར་ཁོ་ཚོ་ངོ་ཤེས། གལ་ཏེ་བདེ་བླག་ཏུ་བལྟ་ཐུབ་པ་བྱུང་ན། ངས་ལམ་
སང་ཁོ་ཚོ་སུ་སུ་ཡིན་པ་གསལ་བོར་བཤད་ཐུབ།”
འཐེང་སྦལ་གྱིས་དེ་སྐད་བཤད་རྗེས། མི་ཚོགས་ཕར་གཤགས་ཏེ་དཀའ་དཀའི་ངང་
གྱང་རྩར་བཙངས་པ་དང་། རྡོའི་ཀ་བའི་གཟུགས་ཀྱི་བུད་མེད་ཅིག་གི་ལག་ནས་དཔལ་
འབར་ཞིག་བླངས་ཏེ་སླར་ཡང་ཚོམས་ཆེན་གྱི་དབུས་སུ་སོང་སྟེ་སྤྲེའུ་ཞིག་དང་འདྲ་བར་
བདེ་ལྕག་འཁྱུག་པོས་རྒྱལ་པོའི་སྤྱི་གཙུག་སྟེང་དུ་ཏག་སེ་ལྡིང་བ་དང་། དེ་ནས་ཀྱང་སྒྲོན་
ཐག་ལ་བརྟེན་ནས་འདོམས་ཚད་འགའ་ལ་འགོས་རྗེས་དཔལ་འབར་བཟུང་ནས་ཁ་མར་
འཁོར་ཏེ་སྤྲ་མི་རྣམས་ལ་ལྟ་བཞིན “ད་ལྟ་ངས་མྱུར་དུ་ཁོ་ཚོ་སུ་སུ་ཡིན་པ་ངོས་འཛིན་
ཐུབ” ཅེས་སྐད་བརྒྱབ་བྱུང་།
སྐབས་དེར། ཕོ་བྲང་ནང་གི་མི་ཡོད་ཚད(སྤྲ་མི་བརྒྱད་པོ་ཡང་འདུས)ཁོག་པའི་རྒྱུ་མ་
ཉོག་རག་བར་དུ་གད་མོ་ཤོར། གློ་བུར་དུ། འཐེང་སྦལ་གྱིས་ཚང་མར་ཁ་ཤུ་ཞིག་བཏབ་ནས་
ཁ་རོག་གེར་འདུག་པའི་བརྡ་ཞིག་སྦྲན་པ་ན། སྒྲོན་ཐག་ཧར་གྱིས་དབྱིན་ཁྲེ་སུམ་ཅུ་ལྷག་ལ་
ཡར་འཕགས་པ་དང་སྤྲ་མི་བརྒྱད་པོ་དེ་མ་ཉིད་དུ་བར་སྣང་དུ་དཔྱངས་ཤིང་། ཁོ་ཚོས་སྐྲག་
མ་སྔངས་ལ་འཕག་འཚག་བར་མེད་དུ་བརྒྱབ་འོངས། འཐེང་སྦལ་གྱིས་ལུས་པོ་ལྕགས་
ཐག་ལ་གླན་ཏེ་ཁོ་ཚོ་ཡར་འཕགས་པ་དང་བསྟུན་ནས་སྔར་གྱི་བར་ཐག་རྒྱུན་སྲུང་བྱས་ཏེ།
ཅི་མི་སྙམ་པའི་ངང་ནས་ཁོ་ཚོའི་ལུས་ལ་མུ་མཐུད་དུ་དཔལ་འབར་གྱི་འོད་སྣང་བསྒྲོན་པ་
དང་། ཕྲ་ཞིང་ཞིབ་པའི་སྒོ་ནས་ཁོ་ཚོ་རེ་རེ་བཞིན་སུ་ཡིན་པར་ལྟ་བའི་ཚུགས་ཀ་བཏོད།
ཐེངས་འདིར་དཔྱངས་ཐག་འདེགས་ཚད་གློ་བུར་དུ་ཇེ་མཐོར་སོང་བ་དེས། མི་ཡོད་
138

བྱི་ལ་ནག་པོ།
ཚད་ལ་འཇིགས་སྣང་ཞིག་བསྐྱེད་དེ་དར་ཅིག་ལ་ཕོ་བྲང་ནང་དུ་ཁུ་སིམ་མེར་གྱུར། ཨེན་
ཙམ་འགོར་རྗེས། གཙུབ་བརྡར་གྱི་སྒྲ་དམའ་ཞིང་རྣ་བར་གཟན་པ་ཞིག་གིས་ལྷིང་འཇགས་
ཡོངས་སུ་དཀྲོགས་ཡོང་ལ། དེ་ནི་ད་ཅི་རྒྱལ་པོས་ཐྲི་ཕེ་ཐྲ་ཡི་གདོང་ལ་ཨ་རག་གཏོར་དུས་
ཁོང་དང་བློན་པོ་ཡོངས་ཀྱིས་མཉམ་དུ་ཐོས་པའི་སྒྲ་དེ་རེད། ཡིན་ན་ཡང་། སྐབས་འདིར་
སྒྲ་དེ་ནི་གནས་གང་ནས་མཆེད་ཡོང་བ་ཡིན་ནམ། མ་གཞིར། འཐེང་སྦལ་གྱི་ཁྱིའི་མཆེ་
བ་ལྟ་བུའི་སོ་བར་ནས་གྲག་ཡོང་བ་རེད། ཁོའི་ཁ་ནས་མཆིལ་ཟེགས་འཐོར་བཞིན་ཨཨམ་
གཙིགས་བསྡམས་པ་དང་། མིག་ཏུ་ཁོང་ཁྲོའི་མེ་ལྕེ་འབར་བཞིན་རྒྱལ་པོ་དང་བློན་པོ་
རྣམས་ཀྱི་གྱེན་དུ་འཁོར་བའི་གདོང་ལ་སྡང་མིག་དྲག་པོས་བལྟས།
“ཧ་ཧ་ཧ།” འཐེང་སྦལ་སྔར་བཞིན་ཁོང་ཁྲོ་དྲག་ཏུ་ལངས་ཏེ “ཨ། ཧ་ཧ། ངས་ད་ལྟ་
མི་འདི་དག་མཐར་གཏུགས་ན་སུ་ཡིན་པ་བལྟ་དགོས” ཟེར་བཞིན་རྒྱལ་པོར་སྔར་ལས་
ལྷག་པར་ལྟ་ཁུལ་བགྱིས་ཏེ་དཔལ་འབར་གྱིས་ཁོང་གི་ཟར་མས་གཡོགས་པའི་ལུས་ཀྱི་ཉེ་
སར་བཏུད་ཙམ་བྱས་པ་ན། མིག་རྡེབ་དབང་ཙམ་ཡང་མ་བྱིན་པར་དུག་སྦྲུལ་གྱི་ལྕེ་ཞགས་
ལྟ་བུའི་མེ་ལྕེ་རིང་མོ་ཞིག་འཕྱུར་བྱུང་། ཅུང་མ་འགོར་བར། རྒྱལ་པོ་དང་བློན་པོ་རྣམས་
མེར་འབར་བྱུང་ལ། ཁོར་ཡུག་གི་མི་རྣམས་ཧད་དེ་ལྟ་བ་དང་སྐྲག་ནས་འདར་བཞིན་ཨག་
སྐད་མཚམས་མེད་དུ་འབྱིན་པ་ལས་སུས་ཀྱང་རོགས་བྱེད་མ་ཐུབ།
མེ་འབར་གྱིན་འབར་གྱིན་ཇེ་ཆེར་གྱུར་ཏེ། སྐད་ཅིག་དེ་ཉིད་ལ་སྐྱོབ་ཐབས་མེད་པའི་
ཚད་དུ་སོན། འཐེང་སྦལ་སྒྲོན་ཐག་ལ་བརྟེན་ནས་མེ་ལྕེས་མི་རེག་པའི་གནས་སུ་འགོས་
པ་ན། མི་ཚོགས་སླར་ཡང་རེ་ཞིག་གྲག་འགུལ་མེད་པར་གྱུར་པ་དང་། ཁོས་གོ་སྐབས་འདི་
དང་བསྟུན་ནས་ཡང་བསྐྱར་ཁ་གྲག་བྱུང་།
“གདོང་འབག་གྱོན་པའི་མི་འདི་དག་སུ་ཡིན་པ་ངས་ད་ལྟ་གསལ་བོར་ཤེས་བྱུང་། ཁོ་
ཚེའི་ཁྲོད་ཀྱི་གཅིག་ནི་རླབས་ཆེ་བའི་རྒྱལ་པོ་རིན་པོ་ཆེ་རེད། འཕྲོ་མ་ནི་ཁོང་གི་བློན་
139

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཆེན་པོ་རྣམས་རེད། རྒྱལ་པོ་འདིས་ལག་ན་མཚོན་ཆ་ཁབ་རྩེ་ཙམ་ཡང་མེད་པའི་བུ་མོ་
ཞིག་ལ་སྙིང་རྗེ་མེད་པར་བརྙས་བཅོས་བྱས་པ་དང་། བློན་པོ་ཚོས་ངན་པའི་གཤོག་འོག་
ཏུ་རླུང་བརྒྱབ་པ་རེད། དེའི་འཕྲོ་ནས་ང་རེད། ང་ནི་འཐེང་སྦལ་ཡིན། འདི་ནི་ངས་འཁྲབ་
པའི་མཇུག་མཐའི་རྩེད་མཚར་ཡིན།”
ཟར་མ་དང་སྣུམ་སྙིགས་ཧ་ཅང་འབར་སླ་བས། འཐེང་སྦལ་གྱིས་རང་གི་སྐད་ཆ་
ཐུང་ངུ་དེ་ཡང་བཤད་མ་ཚར་གོང་དགྲ་ཤ་ལེན་པའི་ལས་ཀ་གཞི་ནས་མཇུག་རྫོགས་སོང་།
རྒྱལ་པོ་དང་བློན་པོ་རྣམས་ཀྱི་བེམ་པོ་སྔར་བཞིན་ལྕགས་ཐག་གི་ཁུད་དུ་དཔྱངས་ནས་
ཕར་གཡུག་ཚུར་གཡུག་བྱེད་པ་དང་། ཚིག་ནས་རྡོག་པོར་གྲིལ་ཞིང་ནག་རོག་གེར་ཆགས་
པར་མ་ཟད། ད་དུང་དྲི་ངན་འཐུལ་ཞིང་རྣམ་པ་འཇིགས་སུ་རུང་བ་ཞིག་ཆགས་འདུག
འཐེང་སྦལ་གྱིས་དཔལ་འབར་དེ་བེམ་པོ་དག་གི་སྟེང་དུ་གཡུགས་རྗེས་བློ་བདེ་བག་ཕེབས་
ཀྱི་ངང་ནས་གནམ་གཅལ་གྱི་རྩེ་ལ་འགོས་པ་དང་། དེ་ནས་སྐར་ཁུང་བརྒྱུད་དེ་གར་སོང་
ཆ་མེད་དུ་ཡལ།
གོ་ཐོས་ལྟར་ན། སྐབས་དེར་ཐྲི་ཕེ་ཐྲ་ནི་ཚོམས་ཆེན་གྱི་ཀླད་དུ་བསྡད་ཡོད་ཅིང་།
འཐེང་སྦལ་ལ་འཁོན་ལན་སློག་རོགས་བྱས་རྗེས། གཉིས་ཀ་བདེ་ལེགས་ཀྱི་ངང་ནས་རང་
གི་ཕ་ཡུལ་དུ་ལོག དེ་ནས་བཟུང་སུས་ཀྱང་ཁོ་དང་མོ་གཉིས་མཐོང་མ་མྱོང་ཟེར།

བྱི་ལ་ནག་པོ།
རྒུན་ཆང་དཀར་པོ་རྫ་མ་གང་།
ཧྥུ་ཐུའུ་ནཱ་ཐོས་ང་ལ་ཐེངས་གཅིག་མིན་གཉིས་མིན་དུ་གནོད་འཚེ་བཏང་ན་ཡང་།
ངས་གང་ནུས་ཅི་ལྕོགས་ཀྱིས་བཟོད་སྒོམ་མཛད་པ་ཡིན། གལ་ཏེ་ཁོས་ད་དུང་མུ་མཐུད་
དུ་ང་ལ་བརྙས་བཅོས་བྱེད་པ་ཡིན་ན། ངས་ངེས་པར་དུ་འཁོན་ལན་བསློག་རྒྱུའི་མནའ་
བསྐྱལ་ཡོད། ཁྱོད་རང་སྔ་མོ་ནས་ངའི་གཤིས་ཀར་ཆ་རྒྱུས་ཡོད་པས། ངས་འདི་ལྟར་ཁ་
ཕོ་ཆེན་པོས་སྐྲག་སློང་བ་མིན་པ་ནི་གསལ་བོར་ཤེས་ངེས་ཡིན། རེད་དེ། འཇིག་རྟེན་ཁ་
དཔེར། དགྲ་ལན་པོ་མེད་ན་ཝ་མོ་ཡིན། གཏམ་ལན་པོ་མེད་ན་ལྐུགས་པ་ཡིན་ཟེར་བས།
ནམ་ཞིག་ངས་འཁོན་ལན་བསློག་ངེས་ཡིན་པ་ཁོ་ཐག་ཡིན་པས་དེ་ལ་སོམ་ཉི་འཆང་དོན་
ཅི་ཡང་མེད། དེར་མ་ཟད། ངས་འཁོན་ལན་སློག་སྐབས་ཉེན་ཁ་ཅི་རིགས་བརྒྱུད་རྒྱུ་མིན་
པ་ཡང་ཐག་ཆོད་ཡིན་ཏེ། དགྲ་བོར་ཆད་པ་གཅོད་པའི་དུས་མཚུངས་སུ་རང་གིས་ཆད་པ་
གཏན་ནས་ཉོ་རུ་འཇུག་རྒྱུ་མིན། གལ་ཏེ་དགྲ་བོར་ཆད་པ་གཅོད་སྐབས་ཕ་རོལ་པོས་ཕྱིར་
རང་ཉིད་བརླགས་པར་གྱུར་ན་དེ་ནི་ལེགས་འགྲུབ་བྱུང་བའི་འཁོན་ལན་དུ་བརྩི་མི་སྲིད་
པ་དང་། དེ་བཞིན་དུ། རང་གིས་དགྲ་བོར་རང་ཉིད་འཁོན་ལན་སློག་མཁན་ཡིན་པ་རྟོགས་
སུ་འཇུག་མ་ནུས་ཚེ་དེ་ཡང་འཁོན་ལན་རྣམ་དག་ཅིག་ཏུ་བརྩི་ཐབས་མེད།
ཀུན་གྱིས་ཤེས་རྒྱུ་ཞིག་ལ། ངས་རང་གི་ལས་ཀ་སྒྲུབ་སྟངས་དང་སྐད་ཆ་འཆད་ཚུལ་
གྱི་སྟེང་ནས་ཧྥུ་ཐུའུ་ནཱ་ཐོར་དོགས་པ་དང་རྣམ་རྟོག་ཅི་ཡང་སློང་གིན་མེད། ད་དུང་ཁོ་རང་
141

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཐོང་ཐེངས་རེར་སྔོན་ཆད་ལྟར་གདོང་ལ་འཛུམ་ཤོང་ཚད་ཀྱིས་བསུ་བ་བྱེད་ཀྱིན་ཡོད་
པས། དོན་དངོས་སྟེང་ངའི་ཁ་ན་སྦྲང་རྩི་འཁྱིལ་ཞིང་ཁོག་ན་རལ་གྲི་གདེངས་འདུག་པ་
ཁོས་ག་ལ་ཤེས་ཐུབ།
ཕྱོགས་འགའ་རེའི་སྟེང་ནས་བཤད་ན། ཧྥུ་ཐུའུ་ནཱ་ཐོ་ནི་ཀུན་གྱིས་བརྩི་བཀུར་བྱེད་
འོས་པའི་མི་ཞིག་ཡིན་པར་མ་ཟད། ཐ་ན་གུས་ཤིང་སྐྲག་འོས་པའི་མི་ཞིག་ཀྱང་རེད། ཡིན་
ན་ཡང་། ཁོ་ལ་ཞན་ཆ་ཞིག་ཡོད་པ་ནི། ནམ་རྒྱུན་རང་ཉིད་ནི་ཨ་རག་གི་བཟང་ངན་ལ་
དཔྱད་པ་གཏོང་བའི་ཆེད་མཁས་པ་ཞིག་ཡིན་པ་འུད་སྒྲོག་བྱེད་ཀྱིན་ཡོད། དོན་དམ་དུ་
དབྱི་ཐ་ལི་ན་ཨ་རག་རྟོག་པའི་མིང་དོན་མཚུངས་པའི་ཆང་མཁན་མང་པོ་མེད། ཁོ་ཚོ་མི་
མང་ཤོས་ཀྱིས་སྐབས་དང་བསྟུན་ཏེ་དབྱིན་ཇིའི་མི་དང་ཨོ་སི་ཁྲུ་རི་ཡའི་ཕྱུག་པོ་རྣམས་
ལ་བསླུ་བྲིད་གཏོང་བར་བརྟུན་པ་བསྐྱེད་པ་ཙམ་ལས་མ་འདས། གལ་ཏེ་མིང་གྲགས་ཅན་
གྱི་རི་མོ་དང་རིན་པོ་ཆེ་ལྟ་བུ་ལ་བརྟག་དགོས་ན། དྷུ་ཐུའུ་ནཱ་ཐོ་ཡང་ཁོའི་གྲོགས་པོ་རྣམས་
དང་འདྲ་བར་མི་ཤེས་ཤེས་རློམ་བྱེད་པའི་མཁས་ཚུལ་འཛིན་མཁན་ཅན་དུ་གཏོགས།
འོན་ཀྱང་། ཨ་རག་གི་བསྙལ་ཚུལ་དང་རྟོག་ཚུལ་གྱི་སྐོར་ནས་གླེང་ན་ཁོ་རང་དངོས་
གནས་འཇོན་ཐང་ཅན་ཤ་སྟག་ཡིན། འདིའི་ཐད་ནས་ང་ཡང་ཁོ་དང་ཕལ་ཆེར་འདྲ་སྟེ།
དབྱི་ཐ་ལིའི་རྒུན་ཆང་གི་བྲོ་བར་རྟོག་པར་བྱེད་ན་ང་རང་ཆེད་ལས་ཅན་དུ་བརྩི་ཆོག་
པར་མ་ཟད། གལ་ཏེ་གོ་སྐབས་འདྲ་བྱུང་ན། ངས་ཨ་རག་འབོར་ཆེན་ཉོས་ཏེ་ནང་འདྲེན་
ཡང་བྱེད་ཀྱིན་ཡོད།
སྤྲོ་སེམས་འཁོལ་བའི་དགའ་སྟོན་གྱི་མཚན་མོ་ཞིག་སྟེ། ས་སྲོས་ཀྱི་སྐབས་སུ་ང་རང་
གྲོགས་པོ་དང་ཕྲད་བྱུང་། འཇིག་རྟེན་ཁ་དཔེར་ཆང་ཁ་ལ་འཐུང་ན་གཏམ་སྙིང་ནས་ཐོན་
ཟེར་བ་ལྟར་ཁོས་ཆང་མང་པོ་ཞིག་བཏུངས་འདུག་པས། ང་ལ་ཤ་ཚ་ཚ་དང་སྙིང་ཉེ་ཉེའི་
སྒོ་ནས་སེམས་གཏམ་མི་ཉུང་བ་ཞིག་གླེང་འོངས། ཁོ་རང་བཞད་གད་པ་ཞིག་ཏུ་བརྫུས་
142

བྱི་ལ་ནག་པོ།
ཏེ། ལུས་ལ་གོས་ཁྲ་ཤུར་རིས་ཕབ་པ་ཞིག་དང་། མགོ་ལ་དྲིལ་བུ་བཏགས་པའི་ཞྭ་ཟླུམ་རྩེ་
འབིག་མ་ཞིག་གྱོན་འདུག ང་རང་སྐབས་དེར་ཁོ་མཐོང་བར་དགའ་སྤྲོ་ཚད་མེད་སྐྱེས་ཏེ།
ཁོའི་ལག་པ་ནས་བཟུང་སྟེ་བདེ་མོ་ཡང་ཡང་གཏམ་པ་ཡིན།
ངས་ཁོ་ལ “སྙིང་ཉེ་བའི་གྲོགས་པོ་ལགས། ཁྱེད་དང་ཕྲད་པས་ང་རང་དངོས་གནས་
དགའ་སྤྲོ་སྐྱེས་བྱུང་། དེ་རིང་ཁྱོད་ཀྱི་གདོང་མདོག་ལ་བལྟས་ན་ཁམས་ཧ་ཅང་དྭངས་འདུག
འོ། ངས་ད་ཅི་ཨ་རག་རྫ་མ་གང་ཉོས་ཡོད་ལ། གོ་ཐོས་ལྟར་ན་མིན་ཐྲི་ཡཱ་ས་ཁུལ་ནས་ཐོན་
པའི་རྒུན་འབྲུམ་གྱི་ཆང་རེད་ཟེར་མོད། འོན་ཀྱང་ང་རང་དེ་འདྲ་ཡིད་མི་ཆེས” ཞེས་བཤད།
“དེ་འདྲ་དཔེ་ག་ལ་སྲིད།” ཁོས་སྐད་མགོ་མཐོར་བཏེགས་ཏེ “རྒུན་འབྲུམ་གྱི་ཆང་
ཨེ། རྫ་མ་གང་ཨེ། དཔེ་མི་སྲིད། ཁྱད་པར་དུ་དགའ་སྟོན་གྱི་དུས་ཆེན་བསུ་བའི་སྐབས་སུ་
དེ་འདྲ་ཞིག་ལག་ཏུ་ག་ལ་ཡོང” ཟེར།
“ང་ཡང་ཐེ་ཚོམ་གྱི་ནང་དུ་ལྷུང་ཡོད།” ངས་དེ་ལྟར་ལན་ལྡོན་བཞིན “ང་ནི་གླེན་
པ་ཁ་ནག་ཅིག་རེད། ངས་ཁྱོད་ལའང་མ་ཞུས་པར་རྒུན་ཆང་གི་རིན་གོང་ལྟར་སྒོར་མོ་བྱིན་
ཟིན། ཡིན་ན་ཡང་། སྐབས་དེར་ཁྱོད་རང་རྙེད་མི་སྲིད་ལ། ཡང་གཅིག་བཤད་ན་ང་རང་ཉོ་
ཚོང་གི་གོ་སྐབས་འཆོར་བར་སྐྲག་པ་ཡིན" ཞེས་བཤད།
“རྒུན་ཆང་དཀར་པོ།”
“ང་སེམས་མི་བདེ།”
“རྒུན་ཆང་དཀར་པོ།”
“ངས་ངེས་པར་དུ་དོན་འདི་གསལ་ཐག་ཆོད་པ་ཞིག་བྱེད་དགོས།"
"རྒུན་ཆང་དཀར་པོ།"
“ད་ལྟ་ཁྱོད་རང་ཁོམ་རྒྱུ་མ་རེད། ངས་ཁྱོད་ལ་བར་ཆད་མི་བཟོ། ང་སོང་ནས་ལུའུ་ཆི་
ཤཱི་བོས་ནས་ཡོང་དགོས་འདུག ཨ་རག་ལ་བརྟག་ན་ཁོ་ལས་གཞན་པའི་མཁས་པ་ཞིག་
143

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མེད། ཁོས་ང་ལ་བཤད་ངེས་ཡིན..…..…
“ལུའུ་ཆི་ཤྲཱི་ཡིས་གང་ཞིག་ནི་རྒུན་ཆང་ཡིན་པ་དང་གང་ཞིག་ནི་ཞོས་ལིས་ཟེར་
བའི་ཆང་ཡིན་པ་དབྱེ་བ་རྩ་བ་ནས་འབྱེད་མི་ཤེས།
“ཡིན་ན་ཡང་། གླེན་པ་འགའ་རེས་ལུའུ་ཆི་ཤཱི་དང་ཁྱོད་གཉིས་ཀྱི་འཇོན་རྩལ་ལ་
མཐོ་དམན་མི་འདུག་ཟེར།”
“རེམ། འུ་གཉིས་འགྲོ།”
"གང་དུ་འགྲོ།"
“ཁྱོད་ཚང་གི་ཆང་དོང་ནང་དུ་འགྲོ།"
“མིན། མིན། གྲོགས་པོ་བཟང་པོ། ཁྱོད་ཀྱིས་སེམས་བཟང་བཅངས་ཡོད་ན་ཡང་
ས་ཁྱོད་ལ་དཀའ་ལས་མི་གཏོད། ཁྱོད་ཁོམ་གྱིན་མེད་པ་ངས་བལྟས་ན་ཤེས་ཐུབ། ལུའུ་ཆི་
“སྐྱོན་མེད། ང་ལ་དོན་དག་གཞན་མེད། འགྲོ།"
“མིན། མིན། གྲོགས་པོ་བཟང་པོ། དོན་དག་ཡོད་མེད་དེར་ཅི་སྐྱོན། གཙོ་བོ་ནི་ཁྱོད་
ལ་ཆམ་པ་ལྕི་མོ་ཕོག་འདུག ངེད་ཚང་གི་ས་དོང་ནང་དུ་བརླན་གཤེར་ཆེ་ཞིང་གྱང་ངོས་
ཡོངས་ལ་ཟེ་རྡོས་ཁྱབ་འདུག”
“ཅི་སྐྱོན། འུ་གཉིས་བལྟ་རུ་འགྲོ། ཆམ་པ་ནད་ཀྱི་རྟུག་པ་ཟེར་བ་མ་ཡིན་ནམ། རྒུན་
ཆང་དཀར་པོ་ནི་ད་གཟོད་གལ་ཆེན་ཡིན། ཁྱོད་ལ་གཞན་གྱིས་མགོ་གཡོགས་འདུག ལུའུ་
ཆི་ཤཱི་ཡིས་ཞོས་ལིས་ཆང་དང་རྒུན་ཆང་གི་ཁྱད་པར་འབྱེད་མི་ཤེས།”
ཧྥུ་ཐུའུ་ནཱ་ཐོས་དེ་སྐད་འཆད་ཞོར་ངའི་དཔུང་བར་འཇུས་བྱུང་། ངས་མདོག་ནག་པོའི་
དར་གོས་ཀྱི་གདོང་གཡོགས་གྱོན་པ་དང་། ཕྱི་གོས་ལུས་ལ་ལེགས་པོར་བཀླུབས་ཏེ་ཁོའི་
སྐུལ་འདེད་ཀྱི་འོག་ཏུ་ངེད་ཚང་གི་གཞིས་ཁྱིམ་དུ་ལོག
144

བྱི་ལ་ནག་པོ།
ཁྱིམ་དུ་གཡོག་པོ་ཙམ་ཡང་མཐོང་རྒྱུ་མི་འདུག ཁོ་ཚོ་སྔ་མོ་ནས་དུས་ཆེན་གྱི་དགའ་
སྟོན་ལ་རོལ་ཏུ་བུད་སོང་། ངས་ཁོ་ཚོར་ང་རང་སང་ཉིན་ཞོགས་པར་ཁྱིམ་དུ་ལོག་རྒྱུ་ཡིན་
ཚུལ་བཤད་ཡོད་པ་མ་ཟད། ཁོ་ཚོ་ཚང་མ་ཕྱི་རོལ་ཏུ་སོང་མི་ཆོག་པའི་བཀའ་རྒྱ་གསལ་
བོར་བཏང་ཡོད། ཡིན་ན་ཡང་། ངས་གསལ་བོར་ཤེས་ཐུབ་སྟེ། ངའི་བཀའ་རྒྱུར་ནུས་པ་ཅི་
ཡང་མ་ཐོན་པར་ང་རང་ཕར་འཁོར་ཤུལ་ནས་ཁོ་ཚོ་ཚང་མ་སྒོ་ཕྱིར་ཞོགས་ཚར་བ་རེད།
ངས་སྒྲོན་སྟེགས་ཐོག་ནས་དཔལ་འབར་གཉིས་བླངས་འོངས་པ་དང་། གཅིག་ཧྥུ་ཐུའུ་
ནཱ་ཐོའི་ལག་ཏུ་གཏད་དེ་གཉའ་བ་སྒུར་སྒུར་དང་སྒྱིད་པ་ཞུམ་ཞུམ་གྱིས་ཁོ་ཁྲིད་དེ་ཁང་
པ་སྦུག་མ་འགའ་བརྟོལ་ནས་ས་དོང་ནང་དུ་འགྲོ་སའི་ཁང་ཁྱམས་སུ་སླེབས། དེ་ནས་ང་
རང་སྔོན་ལ་བུད་དེ་ཐོག་ཁང་གི་འཛེག་སྐས་རིང་ཞིང་གྱ་མ་གྱུར་འཁྱིལ་བ་ཞིག་ལ་བརྟེན་
ནས་ཐུར་དུ་བབས་ཤིང་ཁོ་ལ་མཚམས་མེད་པར་སེམས་ཆུང་བྱེད་དགོས་ཚུལ་ཡང་དང་
བསྐྱར་དུ་ཞུས། མཇུག་མཐར། ངེད་གཉིས་ཅུང་མ་འགོར་བར་འཛེག་སྐས་ཀྱི་རྟིང་པར་
བབས་ཏེ། མཉམ་གཅིག་ཏུ་མིན་ཐི་ལེ་སཱོ་ཁྱིམ་རྒྱུད་ཚང་གི་བརླན་གཤེར་ཆེ་བའི་དུར་
ཁུང(དུར་ཁུང་དང་ཆང་དོང་གཉིས་གཅིག་ཏུ་བྱས་ཡོད)གི་ནང་དུ་འགྲེང་ནས་བསྡད།
ངའི་གྲོགས་པོའི་གོམ་ཚུགས་བརྟན་པོ་ཞིག་མིན་པས། ལམ་དུ་འགྲོ་ཚེ་མགོ་ཐོག་གི་
དྲིལ་བུ་དེ་སིལ་སྒྲ་འཁྲོལ་གྱིན་འདུག
“ཆང་རྫ་གང་ན་ཡོད།” ཁོས་དེ་ལྟར་དྲིས་བྱུང་།
“མདུན་རོལ་ན་ཡོད།” ངས་དེ་ལྟར་བཤད་དེ “འོན་ཀྱང་། ཁྱོད་ཀྱིས་གྱང་ངོས་སུ་
སྡོམ་ཐག་དཀར་པོས་འོད་འཚེར་གྱིན་པར་ཐུགས་མཉམ་འཇོག་རོགས་ཞུ” ཞེས་རེ་བ་བཏོན།
ཁོ་ཁ་ཕྱིར་འཁོར་བ་དང་ཨ་རག་གི་བཟི་མདངས་མངོན་པའི་མིག་ཟུང་གིས་ངའི་
གདོང་ལ་ཕུར་ཚུགས་སུ་བགྲད་བྱུང་།
“ཟེ་རྡོ་ཨེ།” ཅུང་ཟད་འགོར་རྗེས་ཁོས་ད་གཟོད་དེ་ལྟར་དྲིས་བྱུང་།
145

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“འོ་ལོས། ཟེ་རྡོ་ཟེར་བ་ཡིན།” ངས་དེ་ལྟར་ལན་འདེབས་བཞིན “ཁྱོད་ལ་འདི་
ལྟར་གློ་ལུ་བྱུང་ནས་ག་ཚོད་འགོར་ཡོད།”
“ཨུ་ཧུ། ཨུ་ཧུ། ཨུ་ཧུ། ཨུ་ཧུ། ཨུ་ཧུ། ཨུ་ཧུ། ཨུ་ཧུ། ཨུ་ཧུ། ཨུ་ཧུ། ཨུ་
ཧུ། ཨུ་ཧུ། ཨུ་ཧུ། ཨུ་ཧུ། ཨུ་ཧུ། ཨུ་ཧུ།”
ངའི་སྙིང་རྗེ་བའི་གྲོགས་པོས་ཡུད་ཙམ་ལ་གློ་ལུ་ལངས་ཏེ་སྐད་ཆ་ཚིག་གཅིག་ཀྱང་
བཤད་མ་ཐུབ།
“ང་ལ་སྐྱོན་མི་འདུག” མཚམས་ཤིག་ལ་ཁོས་ཁ་གྲག་བྱུང་།
“སྐྱུར་ཞོག” ངས་ཧ་ཅང་ཚིག་ཐག་ཆོད་པོའི་ངང “ཡང་ན་འུ་གཉིས་ཕྱིར་འགྲོ།
ཁྱོད་ཀྱི་ལུས་པོ་གལ་ཆེན་རེད། ཁྱོད་ལ་རྒྱུ་ནོར་ཡོད་ལ་དབང་ཆ་ཡང་ཡོད། གཞན་གྱིས་
ཁྱོད་ལ་ཡིད་སྨོན་བྱེད་པར་མ་ཟད། དང་བ་ཡང་སྟོན་གྱིན་ཡོད། ཁྱོད་ནི་ངོ་མ་ལས་ཅན་
ཞིག་རེད། སྔོན་ཆད་ཀྱི་ང་དང་འདྲ་བོ་འདུག ཁྱོད་ནི་ཀུན་གྱི་སེམས་ནས་བརྗེད་མི་འོས་
པའི་མི་ཞིག་རེད། འོན་ཀྱང་ང་ནི་ཅི་དང་གང་ཡང་མ་རེད། འུ་གཉིས་ཕྱིར་ལོག་ན་འགྲིག་
གི་རེད། གལ་ཏེ་ཁྱོད་ལ་ན་བ་འདྲ་བྱུང་ཚེ་ངས་འགན་འདི་ག་ལ་ཐེག ཡང་གཅིག་བཤད་
ན།ལུའུ་ཆི་ཤཱི་ཡང་ཡོད་པས ………”
“ཆོག་གི ཆོག་གི” ཁོས་དེ་སྐད་བཤད་དེ “གློ་ལུ་ལངས་པར་ཡ་མཚར་རྒྱུ་ཅི་ཡོད།
འདིས་རྩ་བ་ནས་ངའི་སྲོག་འཕྲོག་མི་སྲིད། སེམས་བདེ་མོ་བྱོས། ང་རང་གློ་ལུ་བརྒྱབ་ནས་
མི་འཆི་བ་ཁོ་ཐག་ཡིན” ཟེར།
“རེད་ཡ། རེད་ཡ།” ངས་རྟབ་རྟབ་པོར་ལན་བཏབ་སྟེ “ངོ་མ་བཤད་ན་ངས་ཁྱོད་
ལ་སྐྲག་སློང་བ་མིན། ཡིན་ན་ཡང་། ཁྱོད་ཀྱིས་སྔར་བཞིན་སེམས་ཆུང་གང་ལེགས་བྱས་ན་
བཟང་། ཁྱོད་ཀྱིས་མད་ཏའོ་ཁི་ཞེས་པའི་རྒུན་ཆང་དམར་པོ་ཁམ་གང་བཞེས་ཏེ་བརླན་དྲི་
འདི་སེལ་ཐབས་བྱས་ན་ཇི་འདྲ་རེད།”
146

བྱི་ལ་ནག་པོ།
སྐད་ཆ་བཤད་ནས་མཚམས་འདིར་ཐོན་དུས། ངས་ས་དོང་ནང་དུ་བསྟར་བའི་རྒུན་
ཆང་གི་དམ་བེའི་ཁྲོད་ནས་གཅིག་བསལ་འོངས་ཏེ་ཁ་གཅོད་ཤུགས་ཀྱིས་ཕུད།
“འཐུངས་ཡ།” ངས་དེ་ལྟར་འཆད་ཞོར་རྒུན་ཆང་གི་དམ་བེ་ཁོ་ལ་གཏད།
ཁོས་ང་ལ་མིག་ཟུར་གྱིས་ལྟ་ཙམ་བྱས་རྗེས། དམ་བེ་ཁ་ལ་ཁྱེར་བ་དང་དེ་མུར་ཡང་
བྱམས་བརྩེའི་སྒོ་ནས་མགོ་བོ་ནང་དུ་གུག་གུག་འགའ་བྱས་འོངས་ལ། དེར་བསྟུན་ནས་ཞྭ་
མོའི་སྟེང་གི་དྲིལ་བུ་དག་ལས་སྒྲ་སི་ལི་ལི་འཁྲོལ་བྱུང་།
“ང་ཚོའི་ཉེ་འཁོར་ན་བདེ་བར་གཟིམས་པའི་ཤི་བོ་རྣམས་ཀྱི་ཆེད་དུ་གཙང་བཞེས་
གནང་རོགས།” ཁོས་དེ་ལྟར་བཤད་བྱུང་།
“ཁྱོད་རང་ལུས་པོ་བདེ་ཞིང་ནད་མེད་ཚེ་རིང་ཡོང་བའི་ཆེད་དུ་གཙང་བཞེས་
གནང་རོགས།”
དེ་ནས་ཁོས་ཡང་བསྐྱར་ངའི་དཔུང་བར་འཇུས་ཏེ་ངེད་གཉིས་མུ་མཐུད་མདུན་དུ་སོང་།
“ས་དོང་འདི་ཁོག་ཆེ་བ་ལ།” ཁོས་དེ་ལྟར་བཤད།
“ངེད་མིན་ཐི་ལེ་སཱོ་ཚང་གི་ཁྱིམ་རྒྱུད་ཧ་ཅང་ཆེ། བུ་རབས་ཚ་རྒྱུད་མང་པོ་
འདུག” ངས་དེ་ལྟར་ལན་བཏབ།
“ངས་ཁྱོད་ཚང་གི་ཁྱིམ་རྒྱུད་ཀྱི་མཚན་རྟགས་གང་འདྲ་ཡིན་པ་བརྗེད་འདུག”
“གནམ་སྔོན་པོའི་རྒྱབ་ལྗོངས་འོག་ཏུ་གསེར་གྱིས་བྱས་པའི་མི་ཆེན་གྱི་རྐང་པས་
གདུག་སྦྲུལ་ཞིག་མནན་ཡོད་ཅིང་། གདུག་སྦྲུལ་གྱི་མཆེ་བས་མི་ཆེན་གྱི་རྐང་པའི་ཕྱི་རྟིང་
ལ་རྨུགས་ནས་འདུག་པ་ཞིག་ཡིན།”
“འོ་ན་ཁྱིམ་རྒྱུད་ཀྱི་དམ་ཚིག་ཅི་ཡིན། "
“ང་ལ་གནོད་པ་སྐྱེལ་བའི་མིར། །ཅིས་ཀྱང་ཉེས་ཆད་འཕོག་པར་འགྱུར། །”
“ཇི་འདྲའི་ཡག་པོ་འདུག་ཨང་།” ཁོས་དེ་ལྟར་བཤད་བྱུང་།
147

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཆང་ཁོག་པར་སོང་བའི་སྟབས་ཀྱིས་ཁོའི་མིག་ཟུང་འོད་ཀྲིག་ཀྲིག་ཏུ་འཚེར་ཞིང་ཞྭ་
མོའི་སྟེང་གི་དྲིལ་སྒྲ་ཡང་སིལ་སིལ་དུ་འཁྲོལ་གྱིན་འདུག ངས་ཀྱང་མད་ཏའོ་ཁི་ཞེས་
པའི་རྒུན་ཆང་འདི་བཏུངས་པས་ཁོག་པར་ངར་ལངས་ཏེ་སེམས་སུ་ཡར་མར་བཅོ་བརྒྱད་
དྲན་ཡོང་། ངེད་གཉིས་ལོགས་གཉིས་སུ་ཀེང་རུས་དང་ཆང་རྫ་ཆེ་ཆུང་མང་པོས་ཁེངས་
པའི་བར་ལམ་ཞིག་བརྒྱུད་དེ་དུར་ཁུང་གི་ཕུགས་སུ་སླེབས་བྱུང་། ང་རང་སྐྲག་ཐག་ཆོད་དེ་
བགྲོད་མཚམས་བཞག་སྟེ་ཧྥུ་ཐུའུ་ནཱ་ཐོའི་དཔུང་བར་འཐམས་དགོས་བྱུང་།
“ཟེ་རྡོ།” ངས་དེ་ལྟར་བཤད་ཅིང “ལྟོས་དང་། ས་དོང་གི་ཀླད་དུ་སྔོ་དྲེག་རྩི་ཤིང་
བཀབ་པ་དང་འདྲ་བར་བསྡད་ཀྱིན་བསྡད་ཀྱིན་ཇེ་མང་རེད། འུ་གཉིས་ད་ལྟ་ཆུ་རྐའི་འོག་
ཏུ་ཐོན་འདུག བརླན་དབུགས་ཀྱིས་སྲ་མཁྲེགས་སུ་གྱུར་པའི་ཆུའི་དོག་པ་ཐག་སྒྲ་དང
བཅས་ཀེང་རུས་ཀྱི་སྟེང་དུ་ཐིགས་ཀྱིན་གདའ། འགྲོ། འུ་གཉིས་སྔ་མོ་ནས་ཕྱིར་ལྡོག་ན་
འགྲིག ཁྱོད་ཀྱི་གློ་ལུ་འདི༞༞………”
“སྐྱོན་མི་འདུག” ཁོས་ངའི་ཚིག་སྣེ་བཅད་དེ “འུ་གཉིས་སྔར་བཞིན་མུ་མཐུད་དུ་
འགྲོ། འོན་ཀྱང་། ད་དུང་རྒུན་ཆང་ཙམ་བཏུང་དགོས་འདུག” ཟེར།
ངས་ཧྥ་རན་སི་ནས་ཐོན་པའི་ཏི་ཀི་རཱ་ཧྥུ་ཟེར་བའི་ཨ་རག་དམ་བེ་གང་ཁ་ཕྱེ་སྟེ་ཁོ་
ལ་གཏད་པ་ན། ཁོས་དབུགས་ཐེངས་གཅིག་གིས་སྒོག་སྒོག་དང་བཅས་བཏུངས་ཚར་ལ།
མིག་ཟུང་ལས་དེ་མ་ཉིད་དུ་འོད་མདངས་རྫིག་པོ་ཞིག་འཕྲོས་ཡོང་། ཁོ་གློ་བུར་དུ་གད་མོ་
ཆེན་པོ་ཞིག་བགད་པ་དང་དམ་བེ་ཕར་གཡུགས་ཏེ་ལག་པས་ཧ་མི་གོ་བའི་བརྡ་གང་ཞིག་
བསྟན་བྱུང་།
ངས་ཧ་ཅང་ཡ་མཚར་བའི་ངང་ནས་ཁོ་ལ་ཧྲིག་གེར་བལྟས་ནས་བསྡད། ཁོས་ད་
ཅིའི་ལག་བརྡ་དེ་སླར་ཡང་བསྐྱར་ཟློས་ཐེངས་གཅིག་བྱས་བྱུང་ལ། དེ་ནི་དངོས་གནས་ཡ་
མཚན་པའི་རྣམ་འགྱུར་ཁྱད་པར་བ་ཞིག་རེད།
148

བྱི་ལ་ནག་པོ།
“འོ་ན་ཁྱོད་ཀྱིས་འདི་ཧ་མི་གོ་འམ།” ཁོས་དེ་ལྟར་དྲིས་བྱུང་།
“ངོ་མ་ཧ་མི་གོ” ངས་དེ་ལྟར་ལན་བཏབ།
“དེ་ལྟར་ན་ཁྱོད་རང་ང་ཚོའི་སྤུན་ཟླ་མ་རེད།"
“ཅི་ཟེར།”
“དེས་ན་ཁྱོད་རྫ་གཡམ་ལས་བཟོ་ཚོགས་པའི་ཁོངས་མི་མ་རེད།”
“ང་རྫ་གཡམ་ལས་བཟོ་ཚོགས་པའི་ཁོངས་མི་ཡིན།”
“ཁྱོད་ཨེ། ཁྱོད་ངོ་མ་རྫ་གཡམ་ལས་བཟོ་ཚོགས་པའི་ཁོངས་མི་ཡིན་ནམ། དཔེ་
མི་སྲིད།”
“ང་ངོ་མ་ཡིན།” ངས་དེ་ལྟར་བཤད།
“བདེན་དཔང་།” ཁོས་ནན་གྱིས “བདེན་དཔང་གང་ན་ཡོད” ཅེས་དྲིས་བྱུང་།
“འདི།” ངས་ཕྱི་གོས་ཀྱི་ཁུག་མ་ནས་འདམ་བག་རྫི་བྱེད་ཀྱི་ཁྱེམ་བུ་ཞིག་བཏོན།
ཁོ་གོམ་པ་འགའ་ཕྱིར་བཀྱེད་དེ། “ཁྱོད་ཀྱིས་ངོ་མ་ཀུ་རེ་རྩེ་ཤེས” ཞེས་བཤད་རྗེས་
སླར་ཡང་མུ་མཐུད་དུ“ཆོག་གི འུ་གཉིས་སྔར་བཞིན་ཁྱོད་ཀྱི་རྒུན་ཆང་དཀར་པོར་བལྟ་
རུ་འགྲོ” ཟེར།
66
ཆོག་གི” ངས་དེ་ལྟར་ལན་ལྡོན་བཞིན་ཁྱེམ་བུ་སླར་ཡང་ཕྱི་གོས་ཀྱི་ཁུག་མའི་
ནང་དུ་བཅུག་སྟེ་རང་འགུལ་གྱིས་དཔུང་བ་ཁོ་ལ་གཏད་དེ་ང་ལ་སྔས་སུ་བཅུག་པ་དང་།
མུ་མཐུད་མདུན་ཕྱོགས་སུ་རྒུན་ཆང་དཀར་པོ་དེ་འཚོལ་དུ་སོང་། ངེད་གཉིས་དམའ་ཞིང་
དོག་པའི་གཞུ་སྒོ་རབ་དང་རིམ་པ་བརྒལ་ནས་ཐུར་དུ་སོང་བ་དང་། ཡུད་ཙམ་ནས་སླར་
ཡང་མདུན་དུ་བསྐྱོད་པ་དང་དེ་ནས་ཡང་ཐུར་དུ་བབས་ལ། མཇུག་མཐར་ཧ་ཅང་ཕུགས་
ཟབ་པའི་ས་དོང་ཞིག་ཏུ་སླེབས། ས་དོང་ནང་གི་མཁའ་དབུགས་དཀག་ཅིང་རྙོག་པར་གྱུར་
འདུག་ལ། ངེད་གཉིས་ཀྱི་དཔལ་འབར་ཡང་དལ་ལ་ཁད་ཀྱིས་འོད་གསལ་ལ་མི་གསལ་བ་
149

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིག་འཚེར་ནས་འདུག
ངེད་གཉིས་ས་དོང་གི་ཆེས་སྣེ་མོར་ཐོན་པ་ན། མིག་མདུན་དུ་ཅུང་ཟད་དོག་ཅིང་ཆུང་
བའི་ཁུང་སྒོ་གཞན་ཞིག་སྣང་བྱུང་། ཁུང་དེའི་ནང་དུ་མིའི་ཀེང་རུས་དག་ནི་གྱང་ལྡེབས་
ལ་བསྙེས་ཏེ་གྲལ་དུ་བསྟར་ཞིང་མཐོན་པོར་སྤུངས་ཏེ་སྒོའི་ཀླད་དང་མཉམ་པོར་འདུག་
ཅིང་། དེར་བལྟས་ན་ཕ་རི་སི་ས་ཁུལ་གྱི་དུར་ཁུང་ཆེན་པོ་དག་གི་རྣམ་པ་དང་གཉིས་སུ་མི་
སྣང་། ས་དོང་འདིའི་ནང་དུ་བསྡོམས་པས་གྱང་ལག་གསུམ་ལ་འདི་ལྟར་ཀེང་རུས་བསྙེས་
ཏེ་བརྩིགས་ཡོད་ཅིང་། གྱང་ལག་གཞན་ཞིག་ལ་བསྙེས་ཏེ་བརྩིགས་པའི་ཀེང་རུས་རྣམས་
གཡས་ལོག་གཡོན་ལོག་ཏུ་འགྱེལ་ཏེ་ས་སྟེང་དུ་ཕུང་པོ་ཆེན་པོ་ཞིག་ཆགས་འདུག་ལ།
ཕྱིར་བུད་པའི་གྱང་ངོས་དེའི་སྟེང་དུ་ཡང་ཁུང་བུ་ཆུང་ངུ་ཞིག་སྣང་བྱུང་ལ། དེའི་ཟབ་ཚད་
ལ་དབྱིན་ཁྲེ་བཞི་ཙམ་དང་། ཞེང་ཚད་ལ་དབྱིན་ཁྲེ་གསུམ་དང་དཔངས་སུ་དབྱིན་ཁྲེ་དྲུག་
བདུན་ཙམ་མཆིས། ཁུང་བུ་འདི་བལྟས་པ་ཙམ་གྱིས་དང་ཐོག་བཟོ་སྐྲུན་སྐབས་སུ་སྤྱོད་སྒོ་
ཁྱད་པར་བ་ཞིག་མ་རྙེད་པར་ས་དོང་འདིའི་ཁུར་འདེགས་བྱེད་ཀྱི་ཀ་བ་ཆེན་པོ་གཉིས་ཀྱི
བར་དབྲག་ཏུ་བསྐྱུར་བ་ཡིན་པར་འདྲ་ལ། ས་ཁུང་གི་ཕུགས་སྣེ་ནི་ཧ་ཅང་སྲ་མཁྲེགས་ལྡན་
པའི་འཛེང་རྡོ་ལས་གྲུབ་པའི་རྩིག་པས་བཅད་ཡོད།
ཧྥུ་ཐུའུ་ནཱ་ཐོས་ལག་ཏུ་བཟུང་བའི་གསལ་ལ་མི་གསལ་བའི་དཔལ་འབར་ཡར་
བཏེགས་ཏེ། ཤུགས་ཅི་ཡོད་ཀྱིས་དོང་ཞབས་ཀྱི་གཏིང་ཟབ་ས་དེ་ཨེ་མཐོང་ལ་རེ་བ་བྱས་
མོད། འོན་ཀྱང་། མེ་འོད་མོག་པོར་སྣང་བས་ཁོས་ཅི་ཡང་མཐོང་མ་ཐུབ་པར་ངལ་བ་འབྲས་
མེད་དུ་གྱུར།
“མུ་མཐུད་དུ་འགྲོ།” ངས་ཁ་གྲག་སྟེ “རྒུན་ཆང་དཀར་པོ་དེ་ནང་ན་ཡོད། ལུའུ་ཆི་
ཤཱི་ལ་ཆ་བཞག་ན…………” ཞེས་བཤད།
“ལུའུ་ཆི་ཤཱི་ནི་མི་གླེན་པ་ཞིག་རེད།” གྲོགས་པོས་ངའི་ཚིག་མཚམས་བཅད་དེ་
150

བྱི་ལ་ནག་པོ།
གྱོལ་མ་ལྡིང་གིས་མདུན་དུ་བསྙེགས་པ་དང་། ང་རང་ཁོའི་ཕྱི་ཕྱིར་དམ་པོར་འབྲངས་
ཏེ་སོང་། ཅུང་མ་འགོར་བར། ཁོ་རང་ས་དོང་གི་སྣེ་མཚམས་སུ་སླེབས་པའི་སྐབས་དེར་
འགྲོ་ལམ་འཛེང་རྡོས་བཅད་པ་མཐོང་ནས་རེ་ཞིག་ཅི་བྱ་གཏོལ་མེད་དུ་དེ་གར་ཧད་དེ་
ལུས། སྐད་ཅིག་ཙམ་གྱི་རིང་དུ་ངས་ལྕགས་ཐག་སྤྱད་དེ་ཁོ་རང་འཛེང་རྡོའི་ལྡེབས་ངོས་
སུ་བཀྱིགས་ཏེ་བཞག མ་གཞིར། རྡོ་གྱང་གི་ངོས་སུ་ལྕགས་ཀྱི་ཨ་ལོང་གཉིས་གཤིབས་
ཏེ་འདུག་པ་དང་། དེ་གཉིས་ཀྱི་བར་ཐག་ཏུ་ཁྲེ་ཙེ་གཉིས་ལྷག་མཆིས། ཨ་ལོང་གཅིག་གི་
སྟེང་དུ་ལྕགས་ཐག་ཐུང་ངུ་ཞིག་བསྣར་འདུག་ཅིང་། ཅིག་ཤོས་ཀྱི་སྟེང་དུ་དཔྱངས་ཟྭ་ཞིག་
བཀལ་ཡོད་པས། ལྕགས་ཐག་དེས་ཁོའི་སྐེད་པར་དཀྲི་བརྒྱབ་སྟེ་སྣེ་མོར་ཟྭ་རྒྱག་པའི་བར་
དུས་ཚོད་སྐར་ཆའི་ཡུན་ལས་འགོར་མི་དགོས། ཁོ་རང་རེ་ཞིག་སྐྲག་ཐག་ཆོད་དེ་ང་ལ་ངོ་
ཡ་ཙམ་ཡང་བྱེད་མི་ཐུབ། ངས་ལྡེ་མིག་ཕྱིར་བཏོན་ཏེ་ས་ཁུང་ལས་ཕྱིར་བུད།
“ཁྱོད་ཀྱིས་ལག་པས་གྱང་ངོས་སུ་རེག་རེག་གྱིས་དང་།” ང་རང་དོང་ཁར་འགྲེང་
བསྡད་དེ “ཁྱོད་ཀྱིས་གྱང་ངོས་སུ་ཟེ་རྡོ་ལ་རེག་ཐུབ་པ་ཁོ་ཐག་ཡིན། གནས་འདི་ཧ་ཅང་
བརླན་གཤེར་ཆེ་བར་འདུག ངས་ཁྱོད་ལ་ཕྱིར་འགྲོ་བའི་ཞུ་བ་བྱེད། ཁྱོད་ཕྱིར་མི་འགྲོ་ཨེ།
འོ་ན་ངས་ཁྱོད་གནས་འདིར་བསྐྱུར་ནས་འཇོག ཡིན་ན་ཡང་། ངས་ད་དུང་ཁྱོད་ལ་གང་
ནུས་ཅི་ཐུབ་ཀྱིས་ཞབས་ཞུ་ལེགས་པོར་བསྒྲུབ་དགོས” ཞེས་བཤད།
“རྒུན་ཆང་དཀར་པོ་གང་ན་ཡོད།” གྲོགས་པོའི་ཁ་ནས་དེ་ལྟར་ཐལ་ཡོང་ལ།
ཚུགས་ཀར་བལྟས་ན་ད་རུང་ཨ་རག་གི་བཟི་ཁ་ལས་སད་མེད་པ་འདྲ།
“འཆུགས་མི་འདུག” ངས་ཁོ་ལ “རྒུན་ཆང་དཀར་པོ་ཨང” ཞེས་བཤད།
ངས་ཕྱོགས་གཅིག་ནས་དེ་ལྟར་བཤད་པ་དང་། ཕྱོགས་གཅིག་ནས་ལས་མགོ་བརྩམས་
ཏེ་ད་ཅི་གླེང་མ་ཐག་པའི་ཀེང་རུས་དེ་རྣམས་ལོགས་ཤིག་ཏུ་གཡུགས་པར། ཅུང་མ་འགོར་
བར་སོ་ཕག་དང་རྡོ་ཐལ་གྱི་ཕུང་པོ་ཞིག་རྙེད་ཡོང་ལ། ངས་ཤུགས་ཅི་ཡོད་ཀྱིས་རྒྱུ་ཆ་དེ་
151

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དག་སྤྱད་དེ་ཁྱེམ་བུར་བརྟེན་ནས་ཁུང་སྒོར་ཞལ་བ་རྒྱག་པའི་མགོ་བརྩམས།
ངས་འདག་ཞལ་རིམ་པ་དང་པོ་ཡང་མཇུག་མ་རྫོགས་གོང་ཧྥུ་ཐུའུ་ནཱ་ཐོ་ཨ་རག་ལས་
ཕལ་ཆེར་བཟི་དྭངས་འདུག་པ་ཚོར་བྱུང་སྟེ། ངས་ཐོག་མར་ཐོས་ཡོང་བ་ནི་ཁུང་བུའི་
ཕུགས་ནས་མཆེད་ཡོང་བའི་ཉམ་ཐག་པའི་སྨྲེ་སྔགས་ཤིག་ཡིན་པ་ལས། ཨ་རག་གིས་བཟི་
བའི་ངར་སྐད་ཅིག་མིན་པ་རྟོགས་ཐུབ། དེའི་རྗེས་སུ། ཡོད་ཚད་ཁུ་སིམ་མེར་གྱུར་ཏེ་ཡུན་
རིང་ལ་གྲག་རྒྱུ་ཐོས་རྒྱུ་ཅི་ཡང་མ་བྱུང་། འདག་ཞལ་རིམ་པ་གཉིས་པ་རྫོགས་རྗེས་སླར་
ཡང་རིམ་པ་གསུམ་པ་མགོ་བརྩམས་པ་དང་། མཇུག་མཐར་རིམ་པ་བཞི་པ་ཡང་ཡོངས་
སུ་མཇུག་རྫོགས། སྐབས་དེར། ལྕགས་ཐག་འཐབ་པའི་ཁྲོག་སྒྲ་རྩུབ་པོ་ཞིག་ཐོས་འོངས་ལ།
ཁྲོག་སྒྲ་དེ་དུས་ཡུན་རིང་པོ་ཞིག་ལ་འཇགས་རྒྱུ་མ་བྱུང་། ཇི་འདྲའི་རྣ་བར་སྙན་ཞིང་སྙིང་
ལ་སྨན་པའི་སྐད་སྒྲ་ཞིག་ཨང་། ངས་ཡུད་ཙམ་ལ་ལས་མཚམས་བཞག་སྟེ་ངལ་གསོས་
པ་དང་ཀེང་རུས་ཀྱི་ཕུང་པོའི་སྟེང་ཙོག་སྟེ་བློ་བག་ཚིམ་པོའི་ངང་སྐད་སྒྲ་དེར་ཉན་ནས་
བསྡད། མཇུག་མཐར། ལྕགས་ཐག་གི་ཁྲོག་སྒྲ་རིམ་གྱིས་ཡལ་བ་དང་ང་རང་ཡར་འགྲེང་སྟེ་
ལག་ཏུ་ཁྱེམ་བུ་བཟུང་ནས་འདག་ཞལ་རིམ་པ་ལྔ་པ་དང་དྲུག་པ། བདུན་པ་བཅས་ཀྱི་ལས་
ལ་ཞུགས། སྐབས་འདིའི་རྩིག་པ་ཕལ་ཆེར་རང་གི་བྲང་ཁ་དང་མཉམ་པ་བྱུང་བའི་དུས་སུ་
ངས་སླར་ཡང་ལས་མཚམས་བཞག་སྟེ་དཔལ་འབར་རྩིག་གྱང་གི་ཁར་ཁྱེར་ཏེ་གསལ་ལ་
མི་གསལ་བའི་འོད་མོག་པོ་དེ་ཁུང་ནང་གི་མིའི་ལུས་སྟེང་ལ་བསྒྲོན།
གློ་བུར་དུ། ལྕགས་ཐག་གིས་བཀྱིགས་པའི་མི་དེའི་མགྲིན་སྒོ་ནས་ཉམ་ཐག་པའི་ཨག་
སྐད་མཚམས་མེད་དུ་བཏོན་འོངས་ལ། དེ་ནི་སྲོག་བསྡོས་ཀྱིས་ང་ལ་འཇིགས་སྣང་བསྐུལ་
བ་དང་འདྲ། མཚམས་དེར། ང་རང་ཅི་བྱ་གཏོལ་མེད་དུ་གྱུར་ཏེ་ལུས་ཡོངས་ལྷབ་ལྷུབ་ཏུ་
འདར་བྱུང༌། དེ་ནས་ངས་སྐག་གི་གྲི་ཕྱུངས་ཏེ་ཁུང་ནང་དུ་བསྲིངས་ཏེ་འཚོལ་མྱུལ་ཞིག་
བྱེད་འདོད་མོད། འོན་ཀྱང་། བློ་དེ་ཡིད་ལ་ཤར་མ་ཐག་སླར་ཡང་གྲི་ཕྱིར་བསྡུས་ཏེ་ལག་
152

བྱི་ལ་ནག་པོ།
པས་ས་དོང་གི་རྩིག་གྱང་ལ་རེག་མྱུལ་ཙམ་བྱས་ཏེ་ཧ་ཅང་སྲ་ཞིང་བརྟན་པོ་ཡིན་པ་མཐོང་
བས་ཡིད་ཀྱི་འཇིགས་སྣང་དེ་རང་བཞིན་གྱིས་རྩ་བ་ནས་ཡལ་བར་གྱུར། དེ་ནས་ང་རང་
སླར་ཡང་རྩིག་གྱང་གི་ལོགས་སུ་བཏུད་དེ་ཉན་པ་ན། ནང་གི་མི་དེས་སྐད་བརྒྱབ་ནས་ང་
རང་བོས་ཡོང་ལ་ངས་ཀྱང་ཁོ་ལ་ཨ་ལན་བྱིན་པ་ཡིན། ཁོས་ང་ལ་ཐེངས་གཅིག་བོས་ན་
ངས་ཀྱང་ཨ་ལན་ཐེངས་གཅིག་བྱིན་པ་ཡིན་ལ། མཚམས་རེར་ངའི་སྐད་སྒྲ་ནི་ཁོའི་འབོད་
སྒྲ་ལས་ཀྱང་གདངས་མཐོ་བར་སྣང་ཞིང་། དེ་ལྟར་ལན་འགའ་བྱས་པས་མཐའ་མར་ཁོའི་
སྐད་སྒྲ་རིམ་གྱིས་ཅི་ཡང་མི་ཐོས་པར་གྱུར།
ནམ་གུང་ལ་ཐོན་བྱུང་། ངའི་ལས་ཀ་ཡང་ཕལ་ཆེར་མཇུག་བསྒྲིལ་སོང་། འདག་ཞལ་
གྱི་རིམ་པ་བརྒྱད་པ་དང་དགུ་པ། བཅུ་པ་ཐམས་ཅད་ཡོངས་སུ་རྫོགས་པར་མ་ཟད། མཐའ་
མཇུག་གི་འདག་ཞལ་རིམ་པ་བཅུ་གཅིག་པ་ཡང་མཇུག་བསྡུ་ལ་ཉེ། ད་ནི་མཇུག་མཐའི་
སོ་ཕག་གཅིག་པུ་དེ་ཉིད་བརྩིགས་ཏེ་ཨར་འདམ་གྱིས་བྱུགས་ཚེ་ལས་ཀ་ཡོངས་སུ་གྲུབ་
པར་བརྩི་ཆོག ཡིན་ན་ཡང་། ངས་ཤུགས་ཀྱིས་མཇུག་མཐའི་སོ་ཕག་དེ་ལག་ཏུ་བླངས་ཏེ་
ཉག་ཁའི་ཁ་གཅོད་པར་རྩོམ་པའི་སྐད་ཅིག་མ་དེར་ཁུང་ནང་ནས་སྐད་མགོ་དམའ་ཞིང་ཕྲ་
བའི་དགོད་སྒྲ་ཞིག་མཆེད་ཡོང་སྟེ། རང་དབང་མེད་པར་ངའི་ལུས་ལ་འཇིགས་སྣང་གི་བ་
སྤུ་གཟེངས་པར་བྱས་བྱུང་། དེའི་རྗེས། སླར་ཡང་ཉམ་ཐག་པའི་སྡུག་སྐད་ཅིག་གིས་སྐད་ཆ་
བཤད་པའི་སྒྲ་ཞིག་མཆེད་ཡོང་ལ། ངས་ཞིབ་ཏུ་ཉན་པ་ན་དེ་ནི་ད་གཟོད་སྐུ་དྲག་ཧྥུ་ཐུའུ་
ནཱ་ཐོས་བསྒྲགས་པའི་སྐད་རེད།
“ཧ་ཧ་ཧ། ———ཧེ་ཧེ་ཧེ། ཧ་ཅང་དགོད་བྲོ་བའི་ཀུ་རེ་ཞིག ངོ་མ་ཀུ་རེ་ཡག་པོ་ཞིག་
རེད། ཅུང་ཙམ་ནས་ཕྱིར་གཞིས་སྒར་དུ་ལོག་ཚེ་འུ་གཉིས་ཡུད་ཙམ་ལ་གད་མོ་ཡིད་ཚིམ་
པ་ཞིག་བགད་ཆོག —ཧེ་ཧེ་ཧེ། —ད་དུང་ཨ་རག་འཐུང་བཞིན། —ཧེ་ཧེ་ཧེ།”
“རྒུན་ཆང་དཀར་པོ་ཨེ།” ངས་དེ་ལྟར་བཤད།
153

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ཧེ་ཧེ་ཧེ། —— ཧེ་ཧེ་ཧེ། འཆུགས་མི་འདུག རྒུན་ཆང་དཀར་པོ། འོན་ཀྱང་། ད་
ནི་འཕྱིས་པོ་ཆགས་འདུག ཚང་མས་གཞིས་སྒར་དུ་འུ་གཉིས་ལ་སྒུག་ཡོད་པ་མིན་ནམ།
ད་དུང་ཧྥུ་ཐུའུ་ནཱ་ཐོའི་ལྕམ་མོ་དང་མི་གཞན་པ་མང་པོ་ཡོད་པ་མིན་ནམ། འུ་གཉིས་ཕྱིར་
འགྲོ་ཨེ།”
“དེས་ན་བཟང་གི” ངས་དེ་ལྟར “འུ་གཉིས་འགྲོ་ཆོག” ཅེས་བཤད།
“རྒུན་ཆང་དཀར་པོ། གནམ་རྒན་མའི་ཁ་ངོར་བལྟས་པ་ཡིན།”
“འོ་ལོས། གནམ་རྒན་མའི་ཁ་ངོར་བལྟས་པ་ཡིན།” ངས་དེ་ལྟར་ལན་ལྡོན།
ཡིན་ན་ཡང་། སྐད་ཆ་དེའི་རྗེས་སུ་ཅི་ཡང་ཐོས་རྒྱུ་མེད་པར་གྱུར། ང་ལ་སེམས་ཁྲལ་
ཞིག་བྱུང་ནས་སྐད་མཐོན་པོར་བཏེགས་ཏེ་བོས།
“ཧྥུ་ཐུའུ་ནཱ་ཐོ།”
ཨ་ལན་ཅི་ཡང་མ་བྱུང་། ངས་མུ་མཐུད་དུ་ཡང་བསྐྱར་སྐད་བརྒྱབ།
“ཧྥུ་ཐུའུ་ནཱ་ཐོ།”
སྔར་བཞིན་ཨ་ལན་ཅི་ཡང་ཐོས་རྒྱུ་མ་བྱུང་། ངས་དཔལ་འབར་རྩིག་གྱང་གི་ཁ་ཤོ་
ནས་ནང་དུ་གཡུགས་པ་ན། ཁུང་ནང་ནས་ཡུད་ཙམ་ལ་དྲིལ་བུའི་སྒྲ་སིལ་སིལ་དུ་འཁྲོལ་
འོངས། སྐབས་དེར། ང་ལ་རང་དབང་མེད་པར་སྐྱུག་མེར་ཞིག་ལངས་བྱུང་། དེ་ནི་ས་དོང་
ནང་དུ་བརླན་གཤེར་ཧ་ཅང་ཆེ་བའི་སྟབས་རེད། ངས་མྱུར་དུ་ལས་འཕྲོའི་རྒྱུན་བསྐྱངས་
ཤིང་མཐའ་མཇུག་གི་སོ་ཕག་དེ་ཉག་ཤོའི་བར་དུ་བརྩིགས་ཏེ་ཨར་འདམ་བྱུགས་ཏེ་སྲུབས་
ཀ་ཅི་ཡང་མེད་པར་བཟོས། མཐའ་མར་ཀེང་རུས་ཡོད་ཚད་རྩིག་གྱང་གསར་བར་བསྙེས་
ཏེ་ཡང་བསྐྱར་གྱེན་དུ་བརྩིགས། དེའི་རྗེས་མི་ལོ་ལྔ་བཅུ་ལྷག་གི་རིང་དུ་དེ་ལ་ཕོག་ཐུག་
གཏོང་མཁན་སུ་ཡང་མ་བྱུང་། ཀྱེ། གཤིན་པོ་གཏན་དུ་གཟིམ་པར་གྱིས་ཤིག
154

བྱི་ལ་ནག་པོ།
དམར་གདུང་དང་ཁ་བརྡ་བྱས་པ།
ཁེ་དགོང་མོའི་དཔྱད་གླེང་ཚོགས་འདུ་དེས་ང་ལ་དངོས་གནས་ཡིད་སེམས་ལྷོད་ལ་
འབབ་མི་ཐུབ་པར་བཟོས་པར་མ་ཟད། མགོ་བོ་འགད་པ་ལྟ་བུའི་སྣང་བ་དང་འགྲོགས་ཏེ་
གཏི་མུག་གཉིད་ཀྱིས་མནན་འོངས། དེ་བས། ངས་དགོང་མོ་ཕྱི་རོལ་ཏུ་འགྲོ་བའི་འཆར་
གཞི་དེ་རྩ་བ་ནས་དོར་བ་དང་། སེམས་སུ་ནུབ་ཚ་རྔམ་འཐུང་བྱས་རྗེས་ཉལ་ཁྲིའི་སྟེང་
གཉིད་དུ་ཡུར་བ་ལས་དགའ་བ་ཞིག་མི་འདུག་སྙམ་བྱུང༌།
ནུབ་ཚ་ངེས་པར་དུ་སྟབས་བདེ་ཞིག་བཟའ་དགོས་པར་འདུག ང་རང་ཝེ་ཨར་ཧྲི་
ཕྱུར་སྐམ་བཟའ་བར་ཧ་ཅང་དགའ་བས། ལམ་སང་རྒྱ་མ་གང་ཙམ་ཟོས་པ་ཡིན། ཐུན་
གཅིག་ལ་ཕྱུར་སྐམ་རྒྱ་མ་གང་ཙམ་ཟོས་ན་དེ་ནི་དུས་ནམ་ཡང་མི་འོས་པ་ཞིག་མིན་ལ།
གལ་ཏེ་རྒྱ་མ་དོ་ཙམ་བཟའ་ན་ཡང་རང་གི་ལྟོ་བར་མི་འཕྲོད་པ་ཞིག་མིན། ངས་ཐ་ན་ཐུན་
གཅིག་ལ་ཕྱུར་སྐམ་རྒྱ་མ་དོའམ་གསུམ་ཙམ་བཟའ་བར་ཡང་དགག་པ་རྒྱག་གི་མེད། རྒྱུ་
མཚན་ནི་རྒྱ་མ་དོ་དང་གསུམ་གྱི་བར་དུ་ཡིག་འབྲུ་གཅིག་གི་ཁྱད་པར་ལས་ཅི་ཡང་མེད་
པའི་སྟབས་རེད།ངས་ཉེན་ཁ་དང་བཅས་ཕྱུར་སྐམ་རྒྱ་མ་བཞི་ཙམ་ཟོས་པ་ན། ཆུང་མས་ཨུ་
ཚུགས་ཀྱིས་རྒྱ་མ་ལྔ་ཙམ་ཟོས་སོང་ཟེར། དེ་ནི་མོས་དོན་དག་གཏན་ནས་མི་འདྲ་བ་གཉིས་
ཉ་དང་ཉུང་མ་བསྲེས་ཏེ་བཤད་པ་ཡིན་པ་མངོན་གསལ་རེད།ང་རང་ཆུང་མའི “ལྔ”ཞེས་
པའི་གྲངས་ཀ་འདི་དང་ལེན་བྱེད་པར་ཧ་ཅང་དགའ་བ་ཡིན་ཏེ། དོན་དམ་དུ་དེའི་ནང་དུ་
155

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པུའུ་ལང་ཟེར་བའི་ཝུ་ཆང་ནག་པོའི་དམ་བེའི་གྲངས་ཀ་ཡང་འདུས་པ་ཡིན། གལ་ཏེ་ཝུ་
ཆང་གིས་སྤོད་ཡ་མ་བྱས་ན། ཝེ་ཨར་ཧྲི་ཕྱུར་སྐམ་གཅིག་པུ་མིད་པར་མི་འགྲོ་བ་རེད།
དེ་ལྟར། ནུབ་ཚ་གྲོན་ཆུང་གིས་ཐུན་གཅིག་ཟོས་རྗེས། ངས་ཉལ་གོས་གྱོན་ཏེ་བློ་བདེ་
བག་ཕེབས་ཀྱི་སྒོ་ནས་གཉིད་ཐེངས་གཅིག་གིས་ཕྱི་ཉིན་གྱི་ཉིན་གུང་བར་གཏུགས་ན་
བསམས། ངས་མགོ་བོ་སྔས་སུ་གླན་མ་ཐག དེ་མ་ཉིད་དུ་རྨི་ལམ་གྱི་ཞིང་ཁམས་འགྲིམས་
སོང་། དེ་ནི་རང་གི་སེམས་ན་སྡུག་བསྔལ་དང་གདུང་བ་ཅི་ཡང་མེད་པའི་རྐྱེན་ལ་རག་
ལས་འདུག
ཡིན་ན་ཡང་། ལས་བསམ་སར་མི་འགྲོ་གསེག་སར་འགྲོ་ཟེར་བ་ལྟར། ང་རང་གཉིད་
དུ་ཞུགས་ཏེ་སྡུར་སྒྲ་ཐེངས་འགའ་ཡང་འབྱིན་དབང་མ་བྱུང་བར། སྒོ་ཆེན་སྟེང་གི་དྲིལ་
ཅོང་གི་སྒྲ་སིང་སིང་དུ་འཁྲོལ་འོངས་ལ། དེར་མཐུད་དེ་སྒོ་རྡུང་བའི་སྒྲ་འཚུབ་ཅན་ཞིག་
ཀྱང་གྲགས་ཡོང་སྟེ་ང་རང་ལམ་སང་གཉིད་ལས་བསླངས། ཅུང་ཙམ་ནས་ངས་སྔར་བཞིན་
མིག་གཉིས་ཕུར་ཕུར་བྱས་ཏེ་བསྡད་པར། ཆུང་མས་ཡིག་འཛར་ཞིག་ཁྱེར་འོངས་ཏེ་ངའི་
མིག་ཁར་བསྣར་བྱུང་།དེ་ནི་ངའི་གྲོགས་པོ་བཟང་པོ་སྟེ། སྨན་པ་ཕཱོ་ནོ་ནཱ་ཡིས་བྲིས་པའི་ཡི་
གེ་ཞིག་རེད།
“སྙིང་ཉེ་བའི་གྲོགས་པོ་ལགས། ཡི་གེ་འདི་མཐོང་རྗེས་ཁྱོད་རང་ཅིས་ཀྱང་མྱུར་བར་
ང་ཡོད་སར་ཡོང་ནས་འུ་གཉིས་ཀྱིས་མཉམ་དུ་བདེ་སྐྱིད་ལ་རོལ་རྒྱུ་བྱ། ངས་འབད་པ་མི་
ཉུང་བ་ཞིག་བསྟེན་ཏེ་ཡར་རྒྱུགས་མར་རྒྱུགས་བྱས་པའི་མཐའ་མར། གྲོང་ཁྱེར་གྱི་དངོས་
མང་བཤམ་སྟོན་ཁང་གི་གཉེར་བ་ཚོ་དམར་གདུང་ལ་ཞིབ་བཤེར་བྱེད་པར་འཐད་པ་བྱུང་
ཡོད —ངས་བཤད་པའི་དམར་གདུང་ཞེས་པ་དེ་ཁྱེད་ཀྱིས་ཀྱང་ཤེས་གསལ་ལྟར་རེད།
གལ་ཏེ་དགོས་དབང་འདྲ་ཡོད་ན། དམར་གདུང་གི་ན་བཟའ་བཤུས་ཏེ་གཤག་ལས་བྱས་
ཀྱང་ཆོག དེར་གྲོགས་པོ་འགའ་ཞིག་གདན་དྲངས་ཡོད་ཅིང་། ཁྱེད་རང་གཏན་ནས་ཆད་
156

བྱི་ལ་ནག་པོ།
མི་རིགས། དམར་གདུང་གནས་སྐབས་སུ་ངེད་ཚང་ན་བཞུགས་ཤིང་། འུ་ཚོས་དོ་དགོང་ཆུ་
ཚོད་བཅུ་གཅིག་པའི་ཐོག་བགྱི་བའི་མགོ་བརྩམ་པར་བྱ།
གྲོགས་པོ་ཕཱོ་ནོ་ནཱ་ནས།”
“པཱོ་ནོ་ནཱ” ཞེས་པའི་མིང་འདི་ཀློག་སྐབས། ང་ནི་གཉིད་ཀྱི་གཏི་མུག་ལས་ཡོངས་
སུ་སངས་འདུག ང་རང་དགའ་བ་ཁོང་དུ་མ་ནོན་པར་མལ་ཁྲིའི་སྟེང་ནས་འགྲེ་ལྡོག་ཅིག་
བརྒྱབ་སྟེ་ཡར་ལངས་པ་དང་། རིག་རིག་ཐུག་ཐུག་གི་དངོས་པོ་རྣམས་ཕར་གཡུག་ཚུར་
གཡུག་བྱས་ཏེ་གང་མགྱོགས་ཅི་མྱུར་གྱིས་གོན་པ་མཐའ་དག་གྲ་དག་པོར་གྱོན་ཏེ་བྱ་འཕུར་
བ་ལྟར་སྨན་པ་ཚང་ལ་རྒྱུགས།
དེ་གར་སྔར་ནས་མི་སྐོར་ཞིག་འདུས་འདུག་ལ། ཁོ་ཚོ་ཚང་མ་སྣང་བ་སྐྱིད་ཅིང་
སེམས་ཁམས་བདེ་ལ་ཕབ་སྟེ་བཟོད་བསྲན་གྱིས་ང་ལ་ངང་སྒུག་བྱེད་ཅིང་གདའ། དམར་
གདུང་དེ་སྒྲོག་ཙེའི་སྟེང་དུ་འཕྲེད་དུ་བསྙལ་ཡོད་ཅིང་། ང་རང་ནང་དུ་ཐོན་མ་ཐག་ཞིབ་
བཤེར་གྱི་ལས་མགོ་བརྩམས་བྱུང་།
དམར་གདུང་འདི་ནི་ལོ་དུ་མའི་སྔོན་དུ་སྨན་པ་ཕཱོ་ནོ་ནཱའི་ཚ་བོ་སྟེ། གྲུ་དཔོན་ཨ་
ཟི•ས་པུའུ་རོས་ཐ་ཧྲི་ལགས་ཀྱིས་ཉི་རོ་གཙང་པོའི་སྟོད་རྒྱུད་ཀྱི་ཏིས་པེས་སི་དང་བར་ཐག་
རིང་བའི་ལིས་པིས་ཡ་རི་ཁུལ་གྱི་ཨའེ་རོས་ཞི་ཡ་སིའི་ཉེ་འགྲམ་གྱི་བྲག་ཕུག་གི་གནའ་
བོའི་དུར་ཁྲོད་ཅིག་ནས་དམར་གདུང་གཉིས་ཉོས་འོངས་པའི་ནང་གི་གཅིག་ཡིན་ལ། དེ་
གའི་བྲག་ཕུག་རྣམས་ཏིས་པེས་སིའི་དུར་ཁྲོད་ལྟར་རྔམ་བརྗིད་ལྡན་ཞིང་གཞི་རྒྱ་ཆེ་བ་
ཞིག་མིན་ན་ཡང་། དེས་ཨེ་ཇེབ་མི་དམངས་ཀྱི་དམངས་ཁྲོད་འཚོ་བའི་བདེན་དཔང་
འབོར་ཆེན་ཉར་ཡོད་པས་མི་རྣམས་ཀྱིས་དེ་ལ་བླ་ལྷག་གིས་དོ་སྣང་བྱེད་པ་རེད། གོ་ཐོས་
ལྟར་ན། དམར་གདུང་འདི་བཞུགས་སའི་བྲག་ཕུག་དེའི་ནང་དུ་ད་དུང་འདི་ལྟ་བུའི་དངོས་
པོ་མང་དུ་མཐོང་རྒྱུ་ཡོད་པར་གྲགས་ཏེ། དཔེར་ན། ཁུང་ངོས་སུ་ལྡེབས་རིས་དང་འབུར་
157

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རིས་མང་པོ་བྲིས་ཡོད་པར་མ་ཟད། ད་དུང་འབག་སྐུ་དང་བུམ་པ། གཞན་ཡང་རི་མོ་སྣ་
ཚོགས་ཀྱིས་རབ་ཏུ་བརྒྱན་པའི་སྒྱུ་རྩལ་གྱི་དངོས་པོ་དག་ཡོད་ཅིང་། དེ་དག་གིས་གཤིན་
པོ་རྣམས་ཀྱི་འཇིག་རྟེན་དཀར་ངོགས་སུ་འཚོ་དུས་ཀྱི་རྒྱུ་དང་འབྱོར་བའི་ཚད་ཡོངས་སུ་
མཚོན་འདུག
རིན་ཐང་བྲལ་བའི་དམར་གདུང་འདི་གནའ་ནས་ད་བར་དུ་དངོས་མང་བཤམ་སྟོན་
ཁང་དུ་ཉར་བ་ཡིན་ལ། གྲུ་དཔོན་ས་པུའུ་རོས་ཀྱིས་དང་ཐོག་མཐོང་བའི་རྣམ་པ་ད་དུང་
ཡོངས་སུ་ཉམས་མི་འདུག གསལ་བར་བཤད་ན། ལོ་ངོ་བརྒྱད་ཀྱི་རིང་དུ་ཚང་མས་ཕྱི་
ངོས་ཁོ་ནའི་སྟེང་ནས་དེའི་རྣམ་པ་དང་བཞུགས་སྟངས་ལ་གཟིགས་དཔྱད་མཛད་པ་ལས་
སུས་ཀྱང་པུར་སྒྲོམ་ལ་ལག་པས་རེག་མ་མྱོང་བས་དེ་ལ་གནོད་སྐྱོན་ཅི་ཡང་བྱུང་མེད་ཅིང་།
འདི་འདྲའི་རྩ་ཆེན་གྱི་དངོས་པོ་ཞིག་བདེ་འཇགས་ཀྱི་ངང་ནས་ང་ཚོའི་ལག་ཏུ་སོན་པ་ནི་
ཧ་ཅང་ལས་སླ་མོ་ཞིག་མིན་པ་གནའ་བོའི་དཀོན་ནོར་ལ་ཆ་རྒྱུས་ཡོད་པའི་མི་དག་ལ་ཧ་
ཅང་གསལ་ཆ་ཡོད་པ་རེད། དེ་བས། ང་ཚོས་དངོས་གནས་རང་གི་ཕུན་སུམ་ཚོགས་པའི་
བསོད་ནམས་ལ་རྟེན་འབྲེལ་ཞུས་ན་ཤིན་ཏུ་འགྲིག་གི་རེད།
ང་རང་སྒྲོག་ཙེའི་ཉེ་སར་བཏུད་དེ་བལྟས་པར། དེའི་སྟེང་དུ་སྒྲོམ་སྒམ་ཆེན་པོ་ཞིག་
བསླངས་འདུག་པ་མཐོང་ལ། སྒྲོམ་སྒམ་གྱི་དཀྱུས་སུ་ཁྲེ་ཙི་བདུན་དང་ཞེང་ལ་ཁྲེ་ཙི་གསུམ་
དང་དཔངས་སུ་ཁྲེ་ཙི་གཉིས་དང་ཕྱེད་ལྷག་འདུག སྒྲོམ་སྒམ་གྱི་རྣམ་པ་གྲུ་བཞི་ནར་མོའི་
དབྱིབས་སུ་མཆིས་ནའང་དུར་སྒམ་གྱི་ཚུགས་ཀ་ཅི་ཡང་མི་མངོན། ང་ཚོས་དང་ཐོག་
བསམ་པར་སྒྲོམ་སྒམ་གྱི་རྒྱུ་ཆ་ནི་ཤིང་ཝུའུ་ཐོང་གིས་བྱས་པ་ཡིན་པར་འདོད་མོད། ཕྱིས་
སུ་གྲི་ཡིས་གཤགས་ཏེ་བལྟས་པར་སྲ་ཤོག་ཡིན་པར་འདུག་སྟེ། གསལ་བར་བཤད་ན། ལུང་
ཧྲི་ལན་གྱི་ཤོག་རྩྭའི་པང་ལེབ་ཀྱིས་བཟོས་པ་གསལ་བོར་མཐོང་ཐུབ། སྒྲོམ་སྒམ་གྱི་སྟེང་
ངོས་སུ་འདས་མཆོད་ཀྱི་རྣམ་པ་དང་མྱ་ངན་གྱི་ནང་དོན་མཚོན་པའི་རི་མོ་མཐུག་པོ་ཞིག་
158

བྱི་ལ་ནག་པོ།
བྱུགས་ཡོད་ཅིང་། རི་མོ་དེ་དག་གི་བར་དུ་ཡི་གེ་འགའ་རེ་སྤེལ་འདུག་པར་བལྟས་ན་དེ་
དག་ནི་གཤིན་པོ་དག་གི་རུས་མིང་ཡིན་པ་ཐེ་ཚོམ་ཅི་ཡང་མེད། ལས་བཟང་བ་ལ་ང་ཚོའི་
གྲས་ན་སྐུ་ཞབས་ཀི་རིས་ཏིན་ཡོད་པས། ཁོས་ལས་སླ་མོའི་ངང་ཡི་གེ་དེ་དག་ལ་ལོ་ཙཱ་བྱས་
བྱུང་ལ། དོན་དམ་དུ་ཡི་གེ་དེ་དག་ནི་སྒྲ་སྦྱོར་གྱི་ཡི་གེའི་བརྡ་རྟགས་ཤིག་སྟེ། གསལ་བར་
བཀླགས་ན “ཨོ་རཱ་མིས་སི་ཐའེ་ཇིག” ཅེས་ཟེར།
སྒྲོམ་སྒམ་ལ་ཆག་སྐྱོན་ཅི་ཡང་ཐེབས་སུ་མ་བཅུག་པར་སྒྲོམ་ཁེབས་བདེ་ལེགས་ངང་
འབྱེད་རྒྱུ་ནི་ལས་སླ་མོ་ཞིག་མིན། ང་ཚོས་མཐའ་མར་ལས་ཀ་དེ་བདེ་བླག་ངང་ཡོངས་སུ་
འགྲུབ་ཐུབ་པ་བྱུང་། ཡིན་ན་ཡང་། སྒྲོམ་སྒམ་དེའི་ནང་དུ་སླར་ཡང་སྒྲོམ་བུ་ཞིག་བཅུག་
འདུག་ཅིང་། དེའི་ཚུགས་ཀ་ནི་པུར་སྒམ་གྱི་དབྱིབས་དང་རྣམ་པ་ལྟར་བཟོས་ཡོད་པར་
མ་ཟད། ཕྱོགས་གཞན་དག་གི་ཆ་ནས་ཕྱིའི་སྒྲོམ་གཞིའི་ཚུགས་ཀ་དང་གཅིག་འདྲར་སྣང་
ཞིང་། སྒྲོམ་སྒམ་གཉིས་ཀྱི་བར་སྲུབས་ཡོངས་སུ་ཐང་ཆུ་བླུགས་ཡོད་པས། ནང་རིམ་གྱི་
སྒྲོམ་བུའི་ཁ་དོག་ཡོངས་སུ་བསྒྲིབས་ནས་གསལ་བོར་མི་མཐོང་།
ནང་རིམ་གྱི་སྒྲོམ་བུའི་ཁ་ཕྱེ(ཧ་ཅང་ལས་སླ་མོའི་ངང་ཕྱེ་ཐུབ་པ་བྱུང)ནས་ལྟ་སྐབས།
ང་ཚོའི་མིག་མདུན་དུ་སླར་ཡང་སྒྲོམ་བུ་གསར་བ་ཞིག་སྣང་བྱུང་ལ། དེ་ཡང་པུར་སྒམ་གྱི་
རྣམ་པ་ལྟར་བཟོས་འདུག་ཅིང་། སྒྲོམ་བུ་བར་མ་དང་བསྡུར་ན་ཤིང་གི་རྒྱུ་ཆ་རྩ་བ་ནས་མི་
འདྲ་བ་མ་གཏོགས་ཆེ་ཆུང་ཕལ་ཆེར་མཉམ་པ་ཙམ་དུ་ཟད། སྒྲོམ་བུ་འདིའི་རྒྱུ་ཆ་ནི་ཤུག་
པ་ཡིན་པས།གང་སར་ཤུག་དྲིའི་བསུང་ཞིམ་ཁྱད་པར་བ་ཞིག་ལྡང་གིན་འདུག་ཅིང་། སྒྲོམ་
བུ་དེ་གཉིས་ཀྱི་བར་དུ་ཧྲག་བར་ཅི་ཡང་མི་སྣང་བར་གཅིག་གི་སྟེང་དུ་ཅིག་ཤོས་བསྐོན་ཏེ་
གཡོགས་པ་ལྟར་འདུག
སྒྲོམ་བུ་མཐའ་མའི་ཁ་ཕྱེ་བ་ན་ནང་དུ་དམར་གདུང་ཞིག་བཞག་འདུག་ལ། ང་ཚོས་
ཤུགས་ཀྱིས་བཏེགས་ཏེ་དམར་གདུང་དེ་སྒྲོམ་བུ་ལས་ཕྱིར་བཏོན་ཡོང་། དང་ཐོག་ངའི་
159

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བསམ་པར་དམར་གདུང་འདི་ཡང་སྤྱིར་བཏང་གི་བེམ་པོ་དག་དང་འདྲ་བར་ལུས་ཡོངས་
ལ་ཟར་མའི་གོས་ཀྱིས་ཕྱི་རིམ་ནང་རིམ་བྱས་ཏེ་བཏུམས་ཡོད་པར་སྙམ་མོད། འོན་ཀྱང་།
དོན་དམ་དུ་དེ་ལྟ་མ་ཡིན་པར་ཤུབས་ཆེན་པོ་ཞིག་གི་ནང་དུ་བཅུག་ནས་འདུག ཤུབས་
དེ་ནི་ཤོག་རྩྭས་བཟོས་པར་སྣང་ཞིང་། ཕྱི་ངོས་སུ་ཨར་འདམ་རིམ་པ་ཞིག་བྱུགས་ཏེ་སྟེང་
དུ་གསེར་ཚོན་གྱི་རི་མོ་སྣ་ཚོགས་སྤེལ་འདུག་ལ། རི་མོ་དེ་དག་གིས་གཤིན་པོའི་རྣམ་ཤེས་
ཀྱིས་ངེས་པར་བསྒྲུབ་དགོས་པའི་ཆོ་ག་སྣ་ཚོགས་དང་། མཚུན་གྱི་བདག་པོས་གཤིན་པོའི་
རྣམ་ཤེས་ལ་མཇལ་ཁ་གནང་བའི་སྣང་ཚུལ་དག་མཚོན་ཡོད་པར་མ་ཟད། ད་དུང་ཤིན་
ཏུ་འདྲ་བའི་སྣང་བརྙན་མང་པོ་བཞེངས་ཡོད་ཅིང་། དེ་དག་ནི་གཤིན་པོ་རྣམས་འཇིག་
རྟེན་མི་ཡུལ་དུ་ཡོད་དུས་ཀྱི་གཟུགས་བརྙན་དག་ཡིན་ཤས་ཆེ། གདུང་ཤུབས་ཀྱི་མགོ་ནས་
མཇུག་བར་དུ་གཟུགས་དབྱིབས་ཐུར་དུ་འཕྱང་བའི་ཡི་གེ་བཀོད་ཡོད་ཅིང་། ཡི་གེ་དེ་དག་
ནི་གཟུགས་དང་སྒྲ་གཉིས་བསྡེབས་པའི་རི་མོའི་ཕྲེང་བ་ཞིག་སྟེ། དེས་ཀྱང་གཤིན་པོ་དང་
དེའི་ཉེ་དུ་དག་གི་མིང་དང་ཐོབ་ཐང་སོགས་བཀོད་འདུག
དམར་གདུང་གི་མགྲིན་པའི་ངོས་ཀྱི་གདུང་ཤུབས་བཤུས་ཚེ། འོད་མདངས་སྣ་མང་
འཕྲོ་བའི་མགུལ་རྒྱན་ཞིག་མངོན་ཡོང་ལ། མགུལ་རྒྱན་གྱི་ཤེལ་རྡོག་ནི་མཛུབ་གུའི་
དབྱིབས་ལྟར་ཕྲེང་བར་བསྟར་ཡོད་ཅིང་། དེའི་དབྱིབས་ཚུགས་ཀྱིས་གཤིན་རྗེ་དང་སྦུར་བ་
དག་གི་རྣམ་པ་གྲུབ་ཡོད་པར་མ་ཟད། ད་དུང་གཤོག་པ་ཐོགས་པའི་གསེར་གྱི་གོང་བུ་ཞིག་
ཀྱང་དེ་དག་གི་གྲས་སུ་བཞག་ཡོད་ཅིང་། དེའི་སྐེད་པར་ཡང་དེ་དང་འདྲ་བའི་ཕྲེང་བ་ཞིག་
བསྒྲོན་པའམ་ཡང་ན་སྐེད་རྒྱན་ཞིག་བཅིངས་ནས་འདུག
རྩྭ་ཤོག་གི་རིམ་པ་དེ་དོར་རྗེས། དམར་གདུང་གི་ལུས་པོ་ཡོངས་ལ་སྐྱོན་ཏིལ་ཙམ་ཡང་
ཤོར་མེད་པར་སྔར་བཞིན་ཁ་ཚང་དུ་འདུག་ལ། དྲི་མ་ངན་པ་ཅི་ཡང་བྲོ་རྒྱུ་མེད་པར་སྣང་།
དམར་གདུང་གི་སྐུ་མདོག་ཅུང་ཟད་དམར་མདངས་རྒྱས་ཤིང་སྐྱི་མོ་སྲ་མཁྲེགས་སུ་གྱུར་ཏེ་
160

བྱི་ལ་ནག་པོ།
འོད་ཀྱུག་ཀྱུག་བྱེད་ལ། ཚེམས་དང་དབུ་སྐྲར་ཡང་སྐྱོན་ཅི་ཡང་མ་ཕོག་པར་ཆ་ཚང་དུ་སྣང་
མོད། འོན་ཀྱང་། མིག་འབྲས་གཉིས་ཡོངས་སུ་བཏོན་ཏེ་དེའི་ཚབ་ཏུ་ཤེལ་གོང་ཆ་གཅིག་
སྤྲད་ཡོད་པས། མིག་གིས་ཅེ་རེར་ལྟ་བའི་ཚུགས་ཀ་ལྷང་ལ་བུད་ཡོད་པ་མ་གཏོགས་མིག་
མདངས་ཧ་ཅང་མཛེས་པས་རྫུན་མདོག་བརྟོལ་དཀའ་ལ། མཛུབ་མོ་དང་སེན་མོའི་སྟེང་
དུའང་གསེར་རྩི་བྱུགས་འདུག་པས་ཧ་ཅང་མིག་དབང་འཕྲོག་པ་ཞིག་རེད།
སྐུ་ཞབས་ཀི་རིས་ཏིན་གྱིས་སྐུ་གདུང་གི་ཕྱི་ངོས་ཡོངས་སུ་དམར་མདངས་རྒྱས་པ་ནི་
སྣུམ་སྙིགས་ཀྱི་རྐྱེན་ལས་བྱུང་བ་རེད་སྙམ་གྱིན་ཡོད། ཡིན་ན་ཡང་། ང་ཚོས་རྣོ་ལྕགས་ཀྱི་
ཡོ་བྱད་སྤྱད་དེ་ཤ་སྐྱི་ཅུང་ཙམ་གཞོགས་ཏེ་མེའི་ནང་དུ་འཕངས་པ་ན་སྣ་ནང་དུ་ག་བུར་གྱི་
དྲི་མ་དང་གཞན་པའི་ཤིང་སྤྱིན་གྱི་བསུང་ཞིམ་ལྡང་འོངས།
ང་ཚོས་དམར་གདུང་ལ་བརྟག་དཔྱད་ཞིབ་མོ་མཛད་དེ། དོན་སྣོད་འབྱིན་སའི་རྨ་
ཁ་དེ་བཙལ་ན་ཡང་འབྲས་བུ་ཅི་ཡང་མ་ཐོབ། དེ་ནི་བསམ་ཡུལ་ལས་འདས་པའི་དོན་
ཞིག་རེད། ངོ་མ་བཤད་ན། གྲི་ཡིས་གཤགས་ཏེ་དོན་སྣོད་མ་བླངས་པར་མི་ལུས་ཁ་ཚང་དུ་
འདུག་པའི་དམར་གདུང་ཞིག་ཤིན་ཏུ་མཐོང་དཀོན་པར་སྣང་ལ། སྐབས་འདིར་དོན་དེ་
ཙམ་རྟོགས་མཁན་ནི་ང་ཚོའི་ཁྲོད་ན་གཅིག་ཀྱང་མི་འདུག སྤྱིར་བཏང་གི་གོམས་སྲོལ་
ལྟར་ན། སྣ་ཁུང་ནས་ཀླད་ཞོ་འདྲེན་པ་དང་དུས་མཚུངས་སུ་ལུས་ཀྱི་གཞོགས་ངོས་གང་
རུང་གཤགས་ཏེ་ནང་ཁྲོལ་འབྱིན་པ། དེ་ནས་ལུས་པོ་གཙང་མར་འཁྲུད་ཅིང་སྐྲ་དང་སྨ་ར་
དག་གཞར་བར་མ་ཟད། ཚྭ་ཁུ་བྱུགས་ཏེ་ཟླ་ཕྱེད་ལྷག་ལ་བསྐྱུར་རྗེས་ད་གཟོད་རུལ་འགོག་
གི་བསུང་རྫས་སྤྱོད་པ་ཡིན། འདི་ནི་ཡང་དག་པའི་བཤད་ཚུལ་ཞིག་ཀྱང་ཡིན།
དམར་གདུང་གི་སྟེང་དུ་གྲི་ཡི་རྨ་རྗེས་ཅི་ཡང་མ་མཐོང་བས། སྨན་པ་ཕཱོ་ནོ་ནཱ་ཡིས་
གཤགས་ལས་ཀྱི་ཡོ་བྱད་གྲ་སྒྲིག་གི་མགོ་བརྩམས་བྱུང་། སྐབས་འདིར་ངས་ནམ་གུང་གི་
ཆུ་ཚོད་གཉིས་ལ་ཐོན་པ་མཐོང་ནས་ཀུན་ལ་ངལ་གསོ་བའི་རེ་བ་བཏོན་པར། ཚང་མས་
161

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བསམ་འཆར་གཅིག་མཐུན་གྱིས་དམར་གདུང་གི་ནང་ཁྲོལ་ལ་རྟོག་དཔྱོད་བྱེད་རྒྱུའི་ལས་
ཀ་དེ་སང་ཉིན་དགོང་མོ་བསྒྲུབ་པའི་དུས་ཆད་མཛད། ཡིན་ན་ཡང་། ང་ཚོ་རེ་ཞིག་རང་
རང་སར་ཁ་གྱེས་པར་རྩོམ་པའི་སྐབས་དེར་མི་ཞིག་གིས་གློ་བུར་དུ་ནང་ཁྲོལ་ལ་རྟོག་
དཔྱོད་བྱེད་པར་ཐོག་མར་ཧྥུ་ཐི་གློག་སྨན་གྱིས་ཚོད་ལྟ་ཐེངས་རེ་གཉིས་ཤིག་བྱེད་པའི་གྲོས་
གཞི་ཞིག་བཏོན་བྱུང་།
ལོ་ངོ་སྟོང་ཕྲག་གསུམ་མམ་བཞི་ལྷག་གི་ལོ་རྒྱུས་ཡོད་པའི་དམར་གདུང་འདིའི་ལུས་
ལ་གློག་རྒྱུན་གཏོང་བར་བྱེད་པ་ནི་ཧ་ཅང་བློ་རིག་ལྡན་པའི་ཐབས་ཤེས་ཤིག་ཏུ་བགྲང་
ཐབས་མེད་ན་ཡང་། མ་མཐའ་ཡང་བསམ་ཚུལ་གསར་བ་ཞིག་ཏུ་གཏོགས་ཆོག་ཆོག་ཡིན་
པས་ཀུན་གྱིས་དེ་ལ་བསྔགས་བརྗོད་ཀྱི་མཐེ་བོང་བར་མེད་དུ་བསྒྲེངས་བྱུང་། དེ་ལྟར། ང་
ཚོས་རྩེད་མཚར་དང་བཅས་སྨན་པའི་དཔེ་ཁང་དུ་གློག་སྨན་གྲ་སྒྲིག་བྱས་ཏེ་དམར་གདུང་
དེ་ནང་དུ་བཏེགས་ཡོང་།
ང་ཚོས་ཤུགས་ཆེན་པོ་བསྐྱེད་པའི་མཐར། ད་གཟོད་དམར་གདུང་གི་མུར་གོང་གི་ཤ
གནད་ཀྱི་ཆ་དག་ཕྱིར་འབུར་ནས་ཐོན་བྱུང་། མུར་གོང་གི་ཤ་གནད་ཐམས་ཅད་ནི་ལུས་
ཀྱི་ཆ་ཤས་གཞན་དག་ལྟར་སྲ་ཞིང་མཁྲེགས་པ་ཞིག་མ་ཡིན་མོད། འོན་ཀྱང་། ང་ཚོས་
སྔོན་དཔག་བྱས་པ་ལས་མ་འདས་པར། གློག་སྐུད་སྦྲེལ་བའི་རྗེས་སུ། བེམ་པོས་གློག་རྒྱུན་
ལ་མངོན་རྟགས་གང་ཡང་བསྐྱེད་རྒྱུ་མ་བྱུང་། གནས་ཚུལ་ལ་བལྟས་ན་ཚོད་ལྟ་འདིས་
གནད་དོན་གང་ཞིག་གསལ་བཤད་བྱས་ཡོད་པ་འདྲ་བས་ཚང་མ་སེམས་གཏིང་ནས་རང་
གི་སྙིང་པོ་མེད་པའི་བཅའ་ཚུལ་ལས་ཚུལ་ལ་ཁོང་དགོད་ཤོར། ཡིན་ན་ཡང་། ཚང་མས་
ལས་མཚམས་བཞག་སྟེ་རང་རང་སོ་སོའི་ཡུལ་ལ་འགྲོ་བར་འདོད་དེ་ཕན་ཚུན་ལ་གྱེས་
བརྡ་གཏོང་བའི་སྐབས་དེར། ངས་མ་བསམ་ས་ནས་དམར་གདུང་གི་མིག་འབྲས་གཉིས་ཀྱི་
སྣང་ཚུལ་ཡ་མཚན་ཞིག་མཐོང་འོངས་པས་རེ་ཞིག་ཧ་ལས་ཤིང་ཧོན་ཐོར་བ་ལྟར་གྱུར། མ་
162

བྱི་ལ་ནག་པོ།
གཞིར། ངས་དང་ཐོག་སྐད་ཅིག་གི་རིང་ལ་བལྟས་པའི་མཐོང་སྣང་ལས་དམར་གདུང་གི་
མིག་འབྲས་དག་ནི་ཤེལ་ལས་གྲུབ་པ་ཁོ་ཐག་ཡིན་པའི་བསམ་ཚུལ་བཅངས་ཡོད་ཅིང་། ད་
ཅི་མངོན་གསལ་དུ་ཆེས་ཆེར་བགྲད་པའི་མིག་ནི་ད་ལྟ་ཕལ་ཆེར་སྐྱི་མོས་བཀབ་ནས་མིག་
འབྲས་ཀྱི་དཀར་ཆ་ཙམ་ལས་མཐོང་རྒྱུ་མེད་པར་གྱུར།
ངས་སྐད་ཆེན་པོ་ཞིག་བརྒྱབ་སྟེ་ད་སོ་མར་མཐོང་བའི་སྣང་ཚུལ་དེ་ཀུན་ལ་བཤད་པ་
ན། ཁོ་ཚོས་ཀྱང་ལམ་སང་དོན་དེར་ཡིད་འཇོག་བྱས་བྱུང་།
སྣང་ཚུལ་འདིས་ང་ལ་མཚར་སྣང་ཆེན་པོ་ཞིག་བསྐྱེད་སོང་ཞེས་བཤད་མི་ཕོད། རྒྱུ་
མཚན་ནི “མཚར་སྣང་ཆེན་པོ” ཞེས་པའི་ཚིག་འདི་ང་ལ་འཕྲོད་པོ་ཞིག་མ་རེད། གལ་ཏེ་
མཚན་མོ་ཝུ་ཆང་ཅུང་ཙམ་བཏུངས་མེད་པ་ཡིན་ན། ང་ལ་འཚབ་སྣང་མི་སྐྱེས་པའི་ངེས་
པ་མེད་ཅིང་། ཁོ་ཚོར་ཆ་མཚོན་ནས་བཤད་ནའང་སུས་ཀྱང་རང་ཉིད་ཀྱི་འཇིགས་སྣང་
ཆེན་པོ་དེ་གཡོ་འགེབས་བྱེད་རྩིས་མི་བགྱིད་དེ། སྨན་པ་ཕཱོ་ནོ་ནཱ་ནི་འུ་ཐུག་སྟེ་བླ་འཁྱམས་
པ་ལྟར་འདུག་ལ། སྐུ་ཞབས་ཀི་རིས་ཏིན་ཡང་རྒྱུ་རྐྱེན་ཅི་ཡིན་མི་ཤེས་པར་གར་སོང་ཆ་
མེད་དུ་གྱུར་པ་དང་། དེ་བཞིན་དུ་སྐུ་ཞབས་ཞི་ལི“པའེ་ཅིན་ཧན་གྱིས་ཀྱང་རང་ཉིད་ཀྱིས་
རྐང་ལག་བཞི་ག་ཐང་ལ་བཙུགས་ཏེ་སྒྲོག་ཙེའི་འོག་ཏུ་འཛུལ་མེད་ཅེས་ཁས་ལེན་མི་བྱེད་
པ་དཔེ་མི་སྲིད་སྙམ།
ཡིན་ན་ཡང་། འཇིགས་སྐྲག་གི་སྣང་བ་དེ་རེ་ཞིག་ཡལ་རྗེས། ཚང་མས་མྱུར་དུ་ཚོད་
ལྟའི་རྒྱུན་མུ་མཐུད་དུ་སྐྱོང་བའི་ཐག་གཅོད་མཛད། ཐེངས་འདིའི་གཤགས་ལས་ནི་རྐང་
པ་གཡོན་པའི་མཐེ་བོང་ནས་མགོ་བརྩམས་པ་སྟེ། ང་ཚོས་མཐེབ་རུས་ཀྱི་རྒྱབ་ལོགས་
ནས་གྲི་ཡིས་གཤགས་ཏེ་ཤ་གནད་ཀྱི་རྩད་པའི་བར་དུ་གཏུགས་པར་མ་ཟད། སླར་ཡང་
གློག་རྫས་སྡེབ་སྒྲིག་བྱས་ཏེ་སྙིང་རྩའི་སྟེང་དུ་གློག་རྒྱུན་སྦྲེལ་བ་ན། དམར་གདུང་དེ་གློ་
བུར་དུ་མི་གསོན་པོ་ཞིག་དང་འདྲ་བར་ཐོག་མར་རྐང་པ་གཡས་པ་གསུས་པར་ཐུག་འལ་
163

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཁད་དུ་ཡར་བཀྱགས་འོངས་པ་དང་། དེ་ནས་རྐང་པའི་ནང་དུ་མི་རྣམས་ཧ་ལས་པར་
བྱེད་པའི་སྟོབས་ཤུགས་ཤིག་བསྐྱིལ་ཏེ་སྨན་པ་ཕཱོ་ནོ་ནཱར་འཕྲ་ལྕག་གིས་ཤུགས་ཀྱིས་
གཞུས་བྱུང་བར། ཁོ་ནི་གཞུ་རྒྱུད་སྟེང་གི་མདའ་མོ་དང་འདྲ་བར་སྒེའུ་ཁུང་ཕྱི་རོལ་གྱི་
སྲང་ལམ་སྟེང་དུ་གཡུགས་སོང་།
ཚང་མས་ཤ་ཉོག་རུས་ཉོག་ཏུ་བཏང་བའི་སྨན་པའི་བེམ་པོར་བདག་ཉར་གྱི་གྲ་སྒྲིག་
བྱེད་དགོས་པར་སྙམ་སྟེ་སྒོ་ཕྱིར་རྒྱུགས། ཡིད་སྤྲོ་བ་ཞིག་ལ། ཁོ་ཚོ་ཁང་པའི་སྐས་ཀའི་ཐོག་
ཏུ་ཐོན་པ་ན་དེ་གར་ཁོ་རང་འཚབ་འཚུབ་ཀྱིས་ཡར་བསྙེགས་ནས་ཡོང་གིན་པ་དང་ཕྲད།
ཁོའི་གདོང་ལ་ད་དུང་ཅི་ཞིག་རྟོགས་འདོད་པའི་རེ་ལྟོས་ཤིག་མངོན་ཡོད་པར་མ་ཟད། སྔར་
ལས་ལྷག་པའི་སྒོ་ནས་ཚོད་ལྟའི་ལས་ཀར་བློ་ཐག་རྦད་ཆོད་ཀྱིས་འཇུག་པའི་ཉམས་ཤིག་
ཤར་འདུག
སྨན་པའི་བློ་བཀོད་ཀྱི་འོག་ཏུ། ང་ཚོས་དམར་གདུང་གི་སྣ་རྩེ་ནས་ཤ་གསེང་དུ་གྲི་
ཡིས་གཤགས་པ་དང་། ཁོས་ལག་པས་བེམ་པོའི་སྣ་མགོར་དམ་པོར་འཇུས་ཏེ་ཨུ་ཚུགས་
ཀྱིས་དེར་གློག་རྒྱུན་སྦྲེལ་ཐབས་བྱས།
སྙིང་སྟོབས་ཀྱི་སྒོ་ནས་བཤད་ནའང་འདྲ། དངོས་པོའི་ཆ་ནས་བཤད་ནའང་
མཚུངས། ཡང་ན་དཔེ་མཚོན་གྱི་དོན་སྙིང་ཕྱོགས་ནས་གླེང་ནའང་འདྲ། ཡིག་ཐོག་གི་གོ་
དོན་སྟེང་ནས་བརྗོད་ཀྱང་རུང་། གང་ལྟར་མཇུག་འབྲས་ནི་ད་ལྟ་དངོས་སུ་དམར་གདུང་
གི་ལུས་ལ་གློག་རྒྱུགས་བྱུང་བ་དེ་རེད། དེ་ཡང་། གོ་རིམ་དང་པོའི་ནང་དུ་དམར་གདུང་
གི་མིག་ཟུང་ཕྱེ་བྱུང་བ་སྟེ། དེ་ནི་སྐུ་ཞབས་པ་ཉི་སིས་ལྐུགས་གར་འཁྲབ་སྐབས་མིག་
ཟུང་ཆུ་ཚོད་སྐར་མ་འགའི་རིང་ལ་གློག་འཁྱུག་པ་ལྟར་རྡེབ་པའི་ངང་ཚུལ་དང་མཚུངས་
ཤིང་། གོ་རིམ་གཉིས་པར་དམར་གདུང་གིས་སྣ་སྦྲིད་བརྒྱབ་བྱུང་བ་དང་། གོ་རིམ་གསུམ་
པར་དམར་གདུང་ཙོག་པུར་བསྡད་པ། གོ་རིམ་བཞི་པར་དམར་གདུང་གིས་སྨན་པ་ཕཱོ་ནོ་
164

བྱི་ལ་ནག་པོ།
ནཱའི་གདོང་ལ་ཁུ་ཚུར་གཡུགས་པ། གོ་རིམ་ལྔ་པར་དམར་གདུང་གིས་སྐུ་ཞབས་ཀི་རིས་
ཏིན་དང་སྐུ་ཞབས་པའེ་ཅིན་ཧན་གཉིས་ལ་འཁོར་ནས་ཨེ་ཇེབ་ཀྱི་སྐད་དག་མས་ཁ་
བརྡ་བྱས་བྱུང་བ་སྟེ།
“སྐུ་ཞབས་རྣམ་པར་ངས་མི་བཤད་ཀ་མེད་ཀྱི་གཏམ་ཞིག་གླེང་བར་བྱ། ང་རང་ཁྱེད་
ཚོའི་བཅའ་ཚུལ་ལས་ཚུལ་ལ་ངོ་གནོངས་དང་མཚར་སྣང་སྐྱེ་འོངས། སྨན་པ་ཕཱོ་ནོ་ནཱ་ནི་
དངོས་གནས་གང་དང་ཅི་ཡང་མི་རྟོགས་པའི་ཚོན་པོ་ཕག་པ་ལྟ་བུའི་ཀླད་མེད་ཅིག་ཡིན་
པས་ཁོའི་ལག་ནས་དོན་དག་ཅིག་འཁྱོངས་པའི་རེ་བ་མ་འཛིན། ངས་ཀྱང་ཁོ་ལ་སྙིང་རྗེའི་
བསམ་པ་འཛིན་གྱིན་ཡོད་པར་མ་ཟད། བཟོད་སྒོམ་ཡང་བྱེད་བཞིན་ཡོད། ཡིན་ན་ཡང་།
སྐུ་ཞབས་ཀི་རིས་ཏིན་དང་ད་དུང་སྐུ་ཞབས་ཞི་ལི•པའེ་ཅིན་ཧན་གཉིས་ནི་ཨེ་ཇེབ་ཡུལ་
དུ་ལྗོངས་རྒྱུ་དང་གཞིས་སྡོད་བྱས་ཏེ་ལོ་དེ་འདྲ་མང་པོ་འགོར་ཡོད་པས་མི་གཞན་གྱིས་ཐ་
ན་ཁྱེད་གཉིས་ནི་ཡུལ་འདིའི་གཞིས་སྒར་གང་ཞིག་ཏུ་སྐྱེས་པར་སྙམ་གྱིན་ཡོད། ཁྱོད་ཚོ
ནི་ང་ཚོའི་ཁྲོད་དུ་དུས་ཡུན་དེ་འདྲ་རིང་པོ་འགྱངས་ཡོད་པས། ངས་བལྟས་ན་ཁྱོད་ཚོས་
ཨེ་ཇེབ་ཀྱི་སྐད་ཆ་བཤད་པ་ནི་རང་གིས་ཕ་སྐད་སྤྱོད་པ་དང་འདྲ་བར་བྱང་ཆ་ལྡན་པ་ཞིག་
ཡིན་ངེས་རེད། ངས་མཐའ་གཅིག་ཏུ་ཁྱོད་ཚོར་དམར་གདུང་གི་བློས་ཐུབ་གྲོགས་པོའི་
འདུ་ཤེས་བཟུང་སྟེ་ཁྱོད་ཚོའི་སྤྱོད་པ་ནི་རླབས་པོ་ཆེ་ཡིན་པར་འདོད་ཀྱིན་ཡོད་མོད། འོན་
ཀྱང་ཁྱེད་ཚོས་ལོགས་སུ་བསྡད་དེ་ང་རང་འདི་ལྟར་རྩེད་སྤྱད་བྱས་ཏེ་ལྟད་མོར་བལྟས་ན་
ངའི་སེམས་ལ་ཅི་ཞིག་འཆར་སྲིད་དམ། ཁྱོད་ཚོའི་ནང་གི་ཐང་མུའུ་དང་ཏིས་ཁི། ཧྭ་རིས་
སོགས་ཀྱིས་འདི་འདྲའི་ནམ་ཟླ་འཁྱག་པའི་དུས་ལ་ང་རང་པུར་སྒམ་ནས་བཏོན་ཏེ་རྒྱབ་
ལྭ་བཤུས་པར་མ་ཟད། ད་དུང་མི་ངན་ཕཱོ་ནོ་ནཱར་ངན་སྐུལ་དང་རོགས་རམ་བྱས་ཏེ་ངའི་
གདོང་བ་བཙིར་བ་ཡིན་པས། མཐར་གཏུགས་ན་ངས་ཁྱོད་ཚོའི་བྱ་བྱེད་ལ་ལྟ་ལྟངས་ཇི་
འདྲ་ཞིག་འཛིན་སྲིད་དམ།”
165

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྤྱིར་བཏང་གི་མི་ཞིག་ཡིན་ན། སྐབས་འདིའི་གནས་ཚུལ་གྱི་འོག་ཏུ་སྐད་ཆ་དེ་འདྲ་
ཐོས་མ་ཐག སྐྲག་ཐག་ཆོད་དེ་སྒོ་ཕྱི་རུ་འབྲོ་བའམ་ཡང་ན་སྨྱོ་བར་འགྱུར་བ་དང་། དེ་
མིན་ན་བརྒྱལ་ནས་ས་ལ་འགྱེལ་བར་འགྱུར་བ་སྟེ། སྣང་ཚུལ་དེ་གསུམ་ལས་ཕྱོགས་གཅིག་
གི་རྣམ་པར་འགྲོ་བ་ཐེ་ཚོམ་འཛིན་མི་དགོས། ཡང་གཅིག་བཤད་ན། སྐབས་འདིར་སྣང་
ཚུལ་དེ་གསུམ་ག་ལས་སྣ་གཅིག་གམ་གསུམ་པོ་ཡོངས་སུ་བྱུང་ན་ཡང་གནས་ལུགས་དང་
མཐུན་པ་ཞིག་ཡིན་མོད། འོན་ཀྱང་། དོན་དངོས་ཐོག་གནས་ཚུལ་དེ་དག་ལས་རིགས་
གཅིག་ཀྱང་མ་བྱུང་བ་ནི་ངོ་མ་བཤད་ན་རྒྱུ་རྐྱེན་གང་ལ་རག་པ་ངས་ཀྱང་བཤད་མི་ཕོད།
དེ་བས། དོན་དངོས་འདིའི་རྒྱུ་རྐྱེན་ངོ་མ་ནི་ང་ཚོའི་དུས་རབས་འདིའི་སྙིང་སྟོབས་ཁྲོད་
འཚོལ་དུ་ཕྱིན་ན་འོས་པར་སྣང་སྟེ། དུས་རབས་འདིའི་ཡོད་ཚད་ཀྱི་ཡོད་ཚད་ནི་ལྡོག་པའི་
ཆོས་ཉིད་ཀྱི་སྟེང་ནས་འཁོར་སྐྱོད་བྱེད་བཞིན་ཡོད་པར་མངོན། དེ་ཡང་གསལ་བར་བཤད་
ན། དེང་འདིར་ཕན་ཚུན་གྱི་འགལ་ཟླར་གྱུར་པའི་ཆོས་དང་སྲིད་མིན་གྱི་དཔེ་ཐམས་
ཅད་ནི་སྤྱིར་བཏང་དུ་འགྲེལ་བཤད་དེའི་སྟེང་ནས་ཐག་གཅོད་ཀྱི་ཡོད་པ་རེད། ཡང་ན་
ནི་དམར་གདུང་གི་གནས་ལུགས་ལྡན་པའི་གཏམ་དང་ལྷོད་བག་ཆགས་པའི་རྣམ་འགྱུར་
དེས་ད་གཟོད་ཁོས་བཤད་པའི་སྐད་ཆར་འཇིགས་སྣང་མི་སྐྱེ་བའི་སྣང་བ་ཞིག་བསྩལ་བ་
ཡིན་ལས་ཀྱང་ཆེ། གང་ལྟར་ཡང་། དོན་དངོས་ནི་དེ་ལྟར་མིག་མདུན་དུ་བཤམས་པས་ང་
ཚོའི་ཁྲོད་དུ་ཞེད་འདྲོགས་ལངས་མཁན་མ་བྱུང་ལ། དོན་འདི་ཡོད་ཚད་རྒྱུན་ལྡན་ལས་
འདས་པའི་སྣང་ཚུལ་ཞིག་ཏུ་ལྟ་མཁན་ཡང་མི་འདུག
ང་ལ་ཆ་མཚོན་ནས་བཤད་ན། ཡོད་ཚད་རྒྱུན་ལྡན་ཡིན་པའི་སྣང་བ་ཞིག་སྐྱེས་
འོངས་པས། དམར་གདུང་གི་ཁུ་ཚུར་གྱིས་མི་རག་པའི་ལོགས་ཤིག་ཏུ་འགྲེང་ཞིང་ཡིབ་
སྟེ་བསྡད། སྨན་པ་ཕཱོ་ནོ་ནཱས་ལག་པ་གཉིས་ཁུག་མར་བསྲིངས་ཏེ་སྡང་མིག་གིས་དམར་
གདུང་ལ་ལྟ་ཞིང་ངོ་གདོང་དམར་པོར་གྱུར་འདུག་ཅིང་། སྐུ་ཞབས་ཀི་རིས་ཏིན་གྱིས་
166

བྱི་ལ་ནག་པོ།
ལག་པས་སྨ་རར་རེག་རེག་བྱེད་ཅིང་གོས་ཀྱི་གོང་བ་ཡར་བརྩེངས་བྱུང་བ་དང་། སྐུ་
ཞབས་པའེ་ཅིན་ཧན་གྱིས་ནི་མགོ་བོ་དུད་དེ་གཡས་ལག་གི་མཐེ་བོང་ཁའི་གཡོན་ཟུར་
དུ་བཅུག་སྟེ་གདའ།
དམར་གདུང་གིས་གདོང་ལ་རྫི་ཞིག་བརྒྱབ་སྟེ་སྐུ་ཞབས་པའེ་ཅིན་ཧན་ལ་ཡུད་ཙམ་
བལྟས་རྗེས། ཟུར་ཟའི་ཉམས་དང་བཅས་ཏེ “སྐུ་ཞབས་པའེ་ཅིན་ཧན། ཁྱོད་རང་ཅིའི་ཕྱིར་
ཁ་མི་གྲག་པ་ཡིན། ཁྱོད་ཀྱིས་ངས་བཤད་པ་མི་གོའམ། མྱུར་དུ་མཛུབ་མོ་ཁ་ནང་ནས་ཕྱིར་
ཐོན་ཤོག” ཟེར།
གཏམ་དེ་ཐོས་མ་ཐག སྐུ་ཞབས་པའེ་ཅིན་ཧན་གྱི་ལུས་ཡོངས་ལ་དངངས་འདར་
ཞིག་བརྒྱབ་བྱུང་བ་དང་། ཁོས་གཡས་ལག་གི་མཐེ་བོང་ཁའི་ཟུར་ནས་མར་བླངས་མོད།
ཅུང་མ་འགོར་བར་སླར་ཡང་གཡོན་ལག་གི་མཐེ་བོང་ཁའི་གཡས་ཟུར་དུ་བཅུག་བྱུང༌།
དམར་གདུང་གིས་སྐུ་ཞབས་པའེ་ཅིན་ཧན་གྱི་ཁ་ནས་གཏམ་ལན་མི་འབྱུང་བ་མཐོང་
ནས་ཁོང་ཁྲོ་མེ་ལྟར་འབར་བྱུང་བ་དང་། དེའི་མུར་ངོ་གདོང་སྐུ་ཞབས་ཀི་རིསཏིན་ལ་
འཁོར་ཏེ། སྐད་བཙན་པོས་ང་ཚོར་མཐར་གཏུགས་ན་ཅི་ཞིག་བྱེད་འདོད་ཡོད་པའི་དྲི་བ་
བཏོན་བྱུང་།
སྐུ་ཞབས་ཀི་རིས་ཏིན་གྱིས་ཨེ་ཇེབ་སྐད་ཀྱིས་ཕྲ་ཞིང་ཞིབ་པའི་དྲིས་ལན་ཞིག་བཏབ་
བྱུང་། གལ་ཏེ། ཨ་རིའི་པར་འདེབས་བཟོ་གྲྭའི་ནང་དུ་འདྲ་གཟུགས་ཡི་གེ་དཔར་བའི་ཆ་
རྐྱེན་ལྡན་པ་ཡིན་ན། ང་ལ་ཁོའི་གཏམ་བཤད་ཕུལ་དུ་བྱུང་བ་དེ་དག་ཡིག་འབྲུ་གཅིག་
ཀྱང་མ་ལུས་པར་ཇི་བཞིན་ཟིན་བྲིས་སུ་འགོད་པའི་འདོད་བློ་ཆེན་པོ་ཞིག་འཁྲུངས་ཡོང་།
མཚམས་འདིར་གསལ་བཤད་ཅིག་བྱེད་དགོས་པ་ནི། གཤམ་གྱི་དམར་གདུང་གིས་
བཤད་པའི་གཏམ་དག་ནི་དང་ཐོག་གནའ་བོའི་ཨེ་ཇེབ་ཀྱི་སྐད་སྤྱད་པ་ཡིན་ཞིང་། ཕྱིས་སུ་
སྐུ་ཞབས་པའེ་ཅིན་ཧན་དང་ཀི་རིས་ཏིན་གཉིས་ཀྱི་ལོ་ཙཱ་བརྒྱུད་པ་རེད། (འདི་ནི་ང་དང་
167

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཨེ་ཇེབ་ས་ཆ་འགྲིམས་མ་མྱོང་བའི་མི་གཞན་དག་ལ་གཏད་ནས་བཤད་པ་ཡིན)སྐུ་ཞབས་
འདི་གཉིས་ཀྱིས་ཨེ་ཇེབ་ཀྱི་ཕ་སྐད་ལ་ཐོགས་རྡུགས་མེད་པར་གཏམ་ཧ་ཅང་ཡག་པོ་ཞིག་
བཤད་ཤེས་ན་ཡང་། སྐབས་རེར་ཧ་ཅང་གོ་སླ་བའི་སྟབས་བདེའི་རྣམ་འགྱུར་དག་སྤྱད་དེ་
རང་གི་བསམ་ཚུལ་དག་སྟོན་ཐབས་བྱེད་པ་རེད། དཔེར་ན། སྐུ་ཞབས་ཀི་རིས་ཏིན་གྱིས་
དམར་གདུང་ལ “ཆབ་སྲིད” ཅེས་པའི་ཐ་སྙད་ལ་ཐབས་ཇི་ལྟར་སྤྱད་ཀྱང་གོ་བ་ལེན་
དུ་འཇུག་མ་ཐུབ་པས་མཐའ་མར་ལག་ཏུ་སོལ་རྡོག་ཅིག་བཟུང་ནས་གྱང་ངོས་སུ་མི་དྲག་
སྣ་དམར་གྱི་གཟུགས་རིས་ཤིག་བྲིས་བྱུང་ལ། དེ་ཡང་མི་དྲག་དེས་ལུས་ལ་གོན་པ་ཧྲུལ་བོ་
ཞིག་གྱོན་འདུག་པར་མ་ཟད། སྡོང་དུམ་ཞིག་གི་སྟེང་དུ་འགྲེང་སྟེ་རྐང་པ་གཡོན་པ་གཞུག་
ཏུ་བསྐུམས་ཤིང་། དཔུང་བ་གཡས་པ་མདུན་དུ་བསྲིངས་ཏེ་ཁུ་ཚུར་བཅོས་ཡོད་པ་དང་།
མིག་ཟུང་གནམ་ལ་འཁོར་ཞིང་ཁ་ཆེས་ཆེར་གདངས་ཡོད་པ་རེད། དེ་བཞིན་དུ། སྐུ་ཞབས་
པའེ་ཅིན་ཧན་གྱིས་ཀྱང “སྐྲ་རྫུན་མ” ཞེས་པའི་ཧ་ཅང་དེང་རབས་ཅན་གྱི་ཐ་སྙད་འདིའི་
དོན་སྤྱི་གོ་རུ་འཇུག་མ་ཐུབ་པས། མཇུག་མཐར(སྨན་པ་ཕཱོ་ནོ་ནཱ་ཡི་གྲོས་གཞིའི་འོག)
ཐབས་ཟད་དེ་ངོ་གདོང་སྐྱ་བོའི་ངང་རང་གི་མགོ་རུ་བསྐོན་པའི་སྐྲ་རྫུན་མ་དེ་སྤྱི་བོ་ནས་
མར་བཤུ་དགོས་བྱུང་།
ཡིན་ན་ཡང་། སྐུ་ཞབས་ཀི་རིས་ཏིན་གྱི་བརྗོད་དོན་གཙོ་བོ་ནི་སྔར་བཞིན་ཧ་ཅང་
གོ་སླ་བ་ཞིག་སྟེ། དམར་གདུང་གི་གོས་ཁེབས་བཤུས་ཏེ་བྲང་ཁོག་ལ་གཤག་བཅོས་བྱས་
ཏེ། དེའི་ཚན་རིག་གི་དོན་སྙིང་ཆེན་པོ་འདོན་པ་དང་། དུས་མཚུངས་སུ་མིང་ལ “ཨོ་རཱ་
མིས་སི་ཐའེ་ཇིག” ཟེར་བའི་དམར་གདུང་ལ་འོ་བརྒྱལ་བཟོས་པར་དགོངས་དག་ཞུ་རྒྱུ་དེ་
རེད། གཏམ་བཤད་ཀྱི་མཇུག་རྫོགས་པའི་སྐབས་དེར། ཁོས་ཡང་བསྐྱར་ལྐོག་བརྡ་ཆུང་ཆུང་
ཞིག་བརྒྱབ་སྟེ(འདི་ལྟར་གོ་བ་ལེན་པ་ལས་འོས་མེད)དོན་དག་ཙག་ཙིག་ཐམས་ཅད་ཐག་
གཅོད་གསལ་བོ་བྱས་ཡོད་པས། ད་ནི་སྔོན་དུ་གཏན་ཁེལ་བྱས་ཟིན་པའི་རྟོག་དཔྱོད་ཀྱི་
168

བྱི་ལ་ནག་པོ།
ལས་ཀ་དག་མུ་མཐུད་དུ་རྒྱུན་སྐྱོང་ཆོག་པའི་བསམ་ཚུལ་བསྟན་བྱུང་ལ། སྨན་པ་ཕཱོ་ན་ནོ་
ཡིས་ཀྱང་རང་གི་ཡོ་བྱད་མཐའ་དག་སྔར་ནས་གྲ་སྒྲིག་བྱས་འདུག
བལྟས་ཚོད་ཀྱིས་ཨོ་རཱ་མིས་སི་ཐའེ་ཇིག་སྐུ་ཞབས་ཀི་རིས་ཏིན་གྱི་མཇུག་མཐའི་བསམ་
ཚུལ་དེ་ལ་དོགས་འཆར་ཅུང་ཟད་སྐྱེས་འདུག་པ་འདྲ་མོད། དེའི་རྒྱུ་རྐྱེན་ཅི་ཡིན་པ་ང་ལ་
གསལ་ཆ་མེད། ཡིན་ན་ཡང་། ཁོ་རང་སྒྲོག་ཙེ་ཐོག་ནས་མར་ལྡིང་ཡོང་སྟེ་ང་ཚོས་བཟོད་
གསོལ་ཞུ་བར་ཡིད་འཚེངས་པའི་རྣམ་འགྱུར་བསྟན་ཏེ། མི་རེ་རེར་ལག་འཇུ་བྱས་བྱུང་།
རྟོག་དཔྱོད་ཀྱི་ལས་རིམ་མཇུག་རྫོགས་རྗེས། ང་ཚོས་བྲེལ་ཟིང་ངང་དམར་གདུང་ལ་
གཤགས་བཅོས་བྱས་པའི་རྨ་ཁར་གསོ་བཅོས་བྱེད་མགོ་བརྩམས་ཤིང་། དམར་གདུང་གི་
མུར་གོང་གི་རྨ་སྒྲོས་ཕྱིར་བཙེམས་པ་དང་། རྐང་པར་རས་དཀྲི་བརྒྱབ་པར་མ་ཟད། ད་དུང་
སྣ་མགོར་སྦྱར་སྨན་ནག་པོ་གྲུ་བཞི་ཞིག་སྦྱར།
སྐབས་དེར། ང་ཚོས་པོ་ཅུའེ(པོ་ཅུའེ་ནི་ཨོ་རཱ་མིས་སི་ཐའེ་ཇིག་གི་ཐོབ་ཐང་ཡིན་པ་
འདྲ)ཡི་མཚན་བཏགས་བཞེས་པའི་ཨེ་ཇེབ་པས་གྲང་འདར་ཕྲན་བུ་རྒྱག་པ་མཐོང་བྱུང་ལ།
དེ་ནི་ནམ་ཟླ་འཁྱག་པའི་རྐྱེན་ལས་བྱུང་བར་གདོན་མི་ཟ། སྨན་པ་ཕཱོ་ན་ནོ་མྱུར་དུ་རང་གི་
གོས་ཁང་ནང་དུ་རྒྱུགས་ནས་སྐད་ཅིག་ཙམ་ལས་མ་འགོར་བར་ཇན་ཉིན་སི་རྟགས་ཅན་
གྱི་ཕྱི་གོས་ནག་པོ་རྩ་ཆེན་ཞིག་དང་། དོར་མ་མཐིང་མདོག་ཅན་ཞིག གཞན་ཡང་དམར་
ཤས་ཆེ་བའི་བར་ཚངས་ཅན་གྱི་ཚི་ལེན་ཞིག་དང་། ལྭ་འདབས་བརྫེས་པའི་རྔུལ་ལེན་ཞིག
འཁོབས་ཆེ་བའི་ལྭ་རིང་དཀར་པོ་ཞིག རྩེ་མགོ་གུག་པའི་འཁར་བ་ཞིག འདབ་མ་མེད་
པའི་ཞྭ་མོ་ཞིག ཀོ་ལྷམ་ནག་པོ་ཆ་གཅིག ཀོ་བའི་ལག་འབོབ་སེར་པོ་ཆ་གཅིག ཤེལ་
མིག་ཅིག སྨ་ར་རྫུན་མ་ཞིག ད་དུང་མགུལ་ཆིངས་གཅིག་བཅས་ཁྱེར་ཡོང་། པོ་ཅུའེ་
དང་སྨན་པ་གཉིས་ཀྱི་གཟུགས་གཞིའི་ཆེ་ཆུང་མི་འདྲ་བས(བསྡུར་ཚད་ཕལ་ཆེར2:1)གོན་
པ་དེ་དག་ཨེ་ཇེབ་པའི་ལུས་ལ་སྐོན་སྐབས་དཀའ་ཁག་ཅུང་ཟད་དང་ཕྲད་བྱུང་། ཡིན་ན་
169

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡང་། བཀོད་སྒྲིག་གང་ལེགས་བྱས་པའི་མཐར་ཨེ་ཇེབ་པའི་ལུས་ལ་གྱོན་གོས་འཚམ་པོ་
ཞིག་བཀླུབས་ཐུབ་པ་བྱུང་། དེའི་མུར་སྐུ་ཞབས་ཀི་རིས་ཏིན་གྱིས་ཁོའི་དཔུང་བ་ནས་སྐྱོར་
ཏེ་ལྕགས་ཐབ་འགྲམ་གྱི་རྐུབ་སྟེགས་སྟེང་དུ་བདེ་ཕྱམ་མེར་ཙོག་ཏུ་བཅུག་པ་དང་། སྨན་
པས་དྲིལ་བརྡ་བཏང་ནས་གཡོག་པོར་ཞོས་ཅ་རྟགས་ཅན་གྱི་ཐ་མག་དང་རྒུན་ཆང་བསྐྱལ་
ཡོང་དུ་བཅུག
ཀུན་གྱི་ཁ་བརྡའི་སྤྲོ་བ་ཅུང་མ་འགོར་བར་ཆེས་ཆེར་རྒྱས་བྱུང་། ང་ཚོས་ཨོ་རཱ་མིས་
སི་ཐའེ་ཇིག་འདས་ལོག་བྱུང་བའི་རྒྱུན་ལྡན་ལས་འདས་པའི་དོན་དངོས་འདི་ལ་ངང་ངམ་
ཤུགས་ཀྱིས་ཡ་མཚན་ཆེན་པོ་སྐྱེས་ཏེ་བསྡད།
“ངའི་བསམ་པར།” སྐུ་ཞབས་པའེ་ཅིན་ཧན་གྱིས་ཐུགས་སྒམ་པོའི་ངང “ཁྱེད་ནི་
གནའ་ནས་ཤི་སོང་བར་འདོད” ཟེར།
“ཅི་ཟེར།” པོ་ཅུའེ་ཡིས་ཤིན་ཏུ་ཧ་ལས་པའི་ཚུལ་གྱིས “ང་ད་དུང་ཕོ་ལོ་བདུན་
བརྒྱ་ཙམ་ཡིན། ངའི་ཨ་ཕ་དགུང་ལོ་ཆིག་སྟོང་ལ་གསོན་པ་ཡིན། དེར་མ་ཟད་འཆི་བའི་
གནས་སྐབས་སུ་ད་དུང་དྲན་པ་ཅུང་ཟད་ཀྱང་ཉམས་མི་འདུག” ཟེར།
སྐད་ཆ་དེས་ཚང་མར་སྤྲོ་སྣང་ལྡན་པའི་དོགས་འདྲི་སྣ་ཚོགས་བསླངས་ཏེ་ཚོད་རྩིས་
མི་འདྲ་བ་བྱེད་དགོས་བྱུང་ལ། མཇུག་མཐར་དམར་གདུང་འདི་པའི་ལོ་རབས་ཀྱི་བརྡར་
ཤའི་ཐད་དུ་ནོར་འཛོལ་ཆེན་པོ་ཞིག་བྱུང་འདུག་པ་རྟོགས་སོང་། དོན་དངོས་ཐོག་ཁོ་རང
ཨེ་ལེ་ཞི་སིའི་དུར་ཁུང་དུ་སྦས་པ་ནས་ད་བར་དུ་ལོ་སྟོང་ཕྲག་ལྔ་དང་ལྔ་བཅུའི་སྟེང་ད་
དུང་ཟླ་འགའ་འགྱངས་ཟིན།
“ཡིན་ན་ཡང་། ངའི་བསམ་ཚུལ་ནི།” སྐུ་ཞབས་པའེ་ཅིན་ཧན་གྱིས་མུ་མཐུད་
དུ “ཁྱེད་རང་བང་སོར་བཅུག་པའི་ལོ་དེ་བརྩི་འདོད་པ་མིན་པར(དོན་དམ་དུ་ངས་ཞེ་
བསམ་པའི་གཏིང་ནས་ཁྱེད་རང་ན་གཞོན་ཡིན་པར་ཁས་ལེན་གྱིན་ཡོད)ཁྱེད་རང་སྣུམ་
170

བྱི་ལ་ནག་པོ།
སྙིགས་ཀྱི་ཐུམ་དུ་བཅུག་པའི་ལོ་ཟླའི་དུས་ཡུན་རིང་པོ་དེ་སྟོན་བསམ་པ་ཡིན། ཁྱེད་ཀྱི་
ཚུགས་ཀར་བལྟས་ན་ལུས་པོ་སྣུམ་སྙིགས་ཀྱིས་བཏུམས་པ་འདྲ།”
“ཅི་ཞིག་གིས་བཏུམས་པ་ཡིན་ཟེར།"
66
སྣུམ་སྙིགས་ཀྱིས།” སྐུ་ཞབས་པའེ་ཅིན་ཧན་གྱིས་ཡང་བསྐྱར་དེ་ལྟར་བཟླས།
“ཨ། རེད་ཡ། ངས་ཁྱོད་ཀྱི་སྐད་ཆའི་ཧ་བག་ཙམ་གོ་བྱུང་། སྣུམ་སྙིགས་ནི་ཧ་ཅང་
བེད་ཆོད་ཅིག་ལོས་ཡིན་མོད། འོན་ཀྱང་། ང་ཚོས་སྐབས་དེ་ཤེད་དུ་དབྱང་གཉིས་ཀུང་
འགྱུར་ཞེས་པའི་འགྱུར་རྫས་ཁོ་ན་ལས་གཞན་པའི་དངོས་པོ་སྤྱོད་པ་ཧ་ཅང་ཉུང་བ་རེད།”
“ཡིན་ན་ཡང་། ང་ཚོས་གོ་བ་ཧ་ཅང་ལོན་དཀའ་བ་ནི།” སྐུ་ཞབས་ཕཱོ་ནོ་ནཱ་ཡིས་
བཤད་རྒྱུར། “ཁྱེད་རང་ལོ་ངོ་སྟོང་ཕྲག་ལྔའི་སྔོན་དུ་ཨེ་ཇེབ་ཡུལ་དུ་ཚེ་ལས་འདས་ཏེ་བང
སོར་བཅུག་པ་ཡིན་ན། དེ་རིང་ནི་ཡུལ་འདིར་ཇི་ལྟར་འདས་ལོག་བྱུང་བ་དང་། དེར་མ་
ཟད། ཟོ་མདངས་དེ་འདྲ་རྒྱས་པ་ཅི་ཞིག་གི་རྐྱེན་ཡིན།”
“གལ་ཏེ་ང་རང་སྐབས་དེར་ཁྱོད་ཚོས་བཤད་པ་ནང་བཞིན་ཤི་ཟིན་པ་ཡིན་ན།” པོ་
ཅུའེ་ཡིས་དེ་ལྟར་ལན་འདེབས་བཞིན “ད་ལྟའི་གནས་སྐབས་འདིར་ང་རང་སྔར་བཞིན་
བེམ་པོ་ཞིག་ཡིན་ཡང་སྲིད། ཡིན་ན་ཡང་། ངས་བལྟས་ན་ཁྱོད་ཚོ་ད་རུང་སྔར་བཞིན་གློག་
རྒྱུན་རིག་པའི་སྐབས་རིམ་ཐོག་མའི་དུས་སྐབས་ལ་བརྟེན་འདུག་པས། གནའ་བོའི་དུས་
སུ་ང་ཚོས་བསྒྲུབས་པའི་ཆེས་སྤྱིར་བཏང་གི་ལས་ཀ་ཡོངས་དེ་དག་ཡོངས་འགྲུབ་བྱེད་པའི་
ནུས་པ་མི་འདུག དོན་དངོས་སྟེང་། ང་རང་ལ་བརྒྱལ་གཟེར་གྱི་ནད་ཕོག་པས་གྲོགས་པོ་
ཚོས་ཕྱི་མར་གཤེགས་པའམ་ཡང་ན་རེ་ཞིག་དབུགས་ཀྱི་རྒྱུ་བ་འགགས་པར་འདོད་དེ་དེ་
མ་ཉིད་དུ་དམར་གདུང་དུ་བཟོས་པ་རེད། ངའི་བསམ་པར་ཁྱོད་ཚོས་དམར་གདུང་བཟོ་
བའི་རིགས་པ་གཙོ་བོ་གང་ཡིན་པ་ཤེས་ངེས་རེད་ཨང་སྙམ།”
“འོ། འདི་ཧ་ཅང་ཡག་པོ་ཞིག་མི་ཤེས།”
171

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ཨ་ཧོ། ངས་ཤེས་ཐལ། ཇི་འདྲའི་སྙིང་རྗེ་བའི་གླེན་པ་འགའ་ཨང་། ངས་ནི་འདིར་
མང་པོ་མི་སྨྲ། ཡིན་ན་ཡང་ངེས་པར་བཤད་དགོས་པ་ཞིག་ནི། ཨེ་ཇེབ་ཀྱི་ཡུལ་དུ་དམར་
གདུང་བཟོ་བ(ཡང་དག་པའི་སྒོ་ནས་བཤད་ན)ནི་མཚམས་མེད་པར་སྲོག་ཆགས་ཀྱི་
དབང་ནུས་ཡོད་ཚད་སྲུང་འཛིན་བྱེད་པའི་བརྒྱུད་རིམ་ཞིག་ཡིན། ངས་བཤད་པ་ནི་སྒྲ་
ཡངས་འཇུག་སྟེང་གི ‘སྲོག་ཆགས་རང་བཞིན’' ཞེས་པའི་ཐ་སྙད་ལ་སྦྱོར་བ་ཡིན་པས།
དེའི་ནང་དུ་སྐྱེ་ཁམས་དང་བསམ་པའི་ངོ་བོ་སོགས་ཀྱི་ཚེ་སྲོག་གི་ལུས་རྟེན་ཡོད་ཚད་
འདུས་པ་ཡིན། ངས་སླར་ཡང་ཐེངས་གཅིག་ལ་བཤད། ང་ཚོར་ཆ་མཚོན་ནས་བཤད་
ན། དམར་གདུང་བཟོ་བའི་ཐོག་མའི་རིགས་ལམ་ནི་མྱུར་བར་སྲོག་ཆགས་རང་བཞིན་གྱི་
དབང་ནུས་ཡོད་ཚད་སྲུང་འཛིན་བྱེད་རྒྱུ་མ་ཟད། ད་དུང་དུས་གཏན་དུ་གསོག་ཉར་བྱེད་
རྒྱུ་དེ་ཡིན་ལ། གོ་སླ་བར་བཤད་ན། མི་ཞིག་དམར་གདུང་དུ་བཟོ་སྐབས། གནས་དང་རྣམ་
པ་གང་འདྲ་ཞིག་གི་འོག་ཏུ་ཡོད་ན། གནས་དང་རྣམ་པ་དེ་རྒྱུན་སྲུང་བྱེད་དགོས་པ་དེ་
རེད། སྟབས་ལེགས་ནས་ང་རང་འབུ་བསེ་སྦུར་གྱི་ཁྲག་རྒྱུད་ཅན་དུ་གཏོགས་པས་གསོན་
པོར་དམར་གདུང་དུ་བཟོས་པ་ཁྱོད་ཚོས་མིག་གིས་མཐོང་མཐོང་དང་རྣ་བས་ཐོས་ཐོས་སུ་
ཡོད་པ་འདི་རེད།”
66
བསེ་སྦུར་ཁྲག་རྒྱུད་ཨེ།” སྨན་པ་ཕཱོ་ནོ་ནཱ་ཧ་ལས་ཏེ་སྐད་བརྒྱབ་བྱུང་།
“རེད་ཡ། བསེ་སྦུར་ནི་ཧ་ཅང་སྐད་གྲགས་ཆེ་ཞིང་མཐོང་དཀོན་པའི་སྐུ་དྲག་ཁྱིམ་
ཚང་གི་མཚོན་རྟགས་དང ‘དྲག་ཆས’ ཡིན། ‘འབུ་བསེ་སྦུར་གྱི་ཁྲག་རྒྱུད’ ཟེར་བའང་
དཔེ་འཇོག་གི་བཤད་སྟངས་ཤིག་སྟེ། བསེ་སྦུར་མཚོན་རྟགས་སུ་སྤྱོད་པའི་ཁྱིམ་རྒྱུད་དེའི་
ཁོངས་མིར་སྟོན་པ་ཡིན།"
“ཡིན་ན་ཡང་།འདི་དང་ཁྱོད་གསོན་པོར་འཚོ་བ་གཉིས་ལ་འབྲེལ་བ་ཅི་ཞིག་ཡོད།”
(6
ཨེ་ཇེབ་ཀྱི་ཡུལ་དུ་དམར་གདུང་བཟོ་བའི་སྤྱིར་བཏང་གི་ཐབས་ཤེས་ནི་ཐོག་མར་
172

བྱི་ལ་ནག་པོ།
བེམ་པོའི་ནང་ཁྲོལ་དང་ཀླད་ཞོ་དག་སྟོང་པར་དྲུས་རྗེས་རུལ་འགོག་བསུང་རྫས་འབྱུག་པ་
དེ་ཡིན་ལ། བསེ་སྦུར་ཁྱིམ་རྒྱུད་ཁོ་ནས་དེ་ལྟར་མི་བྱེད་པ་ཡིན།དེ་བས་གལ་ཏེ་ང་རང་བསེ་
སྦུར་ཁྱིམ་རྒྱུད་ཀྱི་ཁོངས་མི་མིན་པའི་དབང་དུ་བཏང་ན། ང་ལ་ནང་ཁྲོལ་དང་ཀླད་ཞོ་ཡོད་
པ་མ་རེད། དངོས་གནས་དེ་གཉིས་ལས་གཅིག་མ་འཛོམས་ན་གསོན་པོར་གནས་རྒྱུ་ནི་
ཤིན་ཏུ་དཀའ་བ་རེད།"
“ངས་གོ་ཐལ།” སྐུ་ཞབས་པའེ་ཅིན་ཧན་གྱིས་བཤད་རྒྱུར། “དེ་ལྟར་བཤད་ན། ང་
ཚོས་རག་པའི་དམར་གདུང་ཆ་ཚང་ཅན་ཡོད་ཚད་ནི་བསེ་སྦུར་ཁྱིམ་རྒྱུད་དུ་གཏོགས་པ་
ཡིན་ནམ།”
“དེ་བཤད་རྒྱུ་ཅི་ཡོད།”
“མ་གཞིར་ངའི་བསམ་པར།” སྐུ་ཞབས་ཀི་རིས་ཏིན་གྱིས་ཅུང་ཟད་ཁེངས་སྐྱུང་དང་
གུས་ཉམས་ཀྱིས “བསེ་སྦུར་ནི་ཨེ་ཇེབ་ཀྱི་ལྷའི་རིགས་ཤིག་ཡིན་པར་འདོད་ཡོད” ཟེར།
“ཨེ་ཇེབ་ཀྱི་ཅི་ཞིག་གི་རིགས་ཟེར་རམ།” དམར་གདུང་གིས་སྐད་ཆེན་པོ་རྒྱག་
བཞིན་ཤུགས་ཀྱིས་ཡར་ལངས་བྱུང་།
“ལྷ་ཆེན་པོའི་རིགས་ཤིག” ཀི་རིས་ཏིན་གྱིས་བསྐྱར་ཟློས་མཛད་བྱུང་།
“སྐུ་ཞབས་ཀི་རིས་ཏིན་ལགས། ཁྱེད་ཀྱི་སྐད་ཆ་བཤད་སྟངས་འདི་སྤྱད་ན་ང་ལ་
དངོས་གནས་ཧ་ལས་རྒྱུ་ཆེན་པོ་ཡོང་གི་འདུག” པོ་ཅུའེ་སླར་ཡང་རྐུབ་སྟེགས་སྟེང་དུ་
བསྡད་དེ་དེའི་མུར་ཡང “འཇིག་རྟེན་སྟེང་དུ་རྒྱལ་ཁབ་གང་གིས་ཀྱང་དེ་འདྲའི་ལྷ་ཞིག་
ཡོད་པར་ཁས་ལེན་གྱིན་མེད། ང་ཚོར་ཆ་མཚོན་ནས་བཤད་ནའང་བསེ་སྦུར་དང་ལྷ་བྱ་
སོགས(དེ་འདྲའི་སྲོག་ཆགས་ཀྱིས་གཞན་པའི་མི་ལ་དེ་ལྟར་ལྟ་བ་དང་མཚུངས)ནི་རྟེན་
འབྲེལ་མཚོན་བྱེད་ཀྱི་ཆོས་ཡིན་ལ། ང་ཚོས་དེ་དག་ལ་བརྟེན་ནས་འཇིག་རྟེན་གྱི་བྱེད་
པོར་གུས་བཀུར་དང་ཡི་རང་ཞུ་བ་ཡིན། འཇིག་རྟེན་བྱེད་པོ་ནི་དེ་འདྲའི་བླ་ན་མེད་པ་
173

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིག་ཡིན་ན། ཐབས་ཤེས་དེ་འདྲ་སྤྱོད་པ་ལས་ཧ་ཅང་ཐད་ཀའི་ལམ་ནས་ཉེ་བར་གཅོར་བ་
ནི་འོས་མེད་ཡིན།”
དེ་ནས་ཡུད་ཙམ་ལ་ཁུ་སིམ་མེར་གྱུར་པ་དང་། མཐའ་མར་སྐུ་ཞབས་པཱོ་ནོ་ནཱ་ཡིས་
སླར་ཡང་གཏམ་གྱི་མགོ་ཁྲིད་སོང་།
“དེས་ན། ཁྱེད་ཀྱི་ད་ཅིའི་འགྲེལ་བཤད་ཀྱི་སྟེང་ནས་བལྟས་ན།” ཁོས་མུ་མཐུད་དུ་
བཤད་རྒྱུར “ཉི་རོ་གཙང་པོའི་ཉེ་འཁོར་གྱི་དུར་ཁུང་དག་ཏུ་ད་དུང་བསེ་སྦུར་ཁྱིམ་རྒྱུད་
ཀྱི་དམར་གདུང་ཡོད་སྲིད་ལ། དེ་དག་ཐམས་ཅད་གསོན་པོར་འཚོ་བཞིན་ཡོད་པ་རེད་
ཨང” ཟེར།
“དེ་ནི་སྨོས་མ་དགོས་པ་ཞིག་རེད།”པོ་ཅུའེ་ཡིས་དེ་ལྟར་ལན་འདེབས་བཞིན“སྟེས་
དབང་གིས་སྣུམ་རྫས་བྱུགས་ཏེ་གསོན་པོར་དམར་གདུང་དུ་བཟོ་བ་དང་ཕྲད་པའི་མི་ཡོད་
ཚད་ནི་ད་དུང་མུ་མཐུད་དུ་གསོན་པོར་འཚོ་བཞིན་ཡོད་ཅིང་། ཐ་ན་བསམ་གཟས་ཏེ་
དམར་གདུང་དུ་བཟོས་པའི་མི་དག་ཀྱང་བདག་གཉེར་པས་མཐོང་ཆེན་མ་མཛད་པར་ད་
དུང་དུར་ཁུང་དུ་བསྐྱུར་ཡོད།”
ངས་ཁོ་ལ “ཁྱོད་ཀྱིས་བསམ་གཟས་ཏེ་དམར་གདུང་དུ་བཟོས་པ་ཞེས་པའི་དོན་ཅི་
རེད” ཅེས་དྲིས།
ཚིག་འདི་ནི་ངས་ཐེངས་དང་པོར་སྙིང་སྟོབས་བསྐྱེད་དེ་བཏོན་པའི་དྲི་བ་ཞིག་ཡིན།
དམར་གདུང་གིས་བག་ལྷོད་པོའི་ངང་ཤེལ་མིག་གི་ཕག་ནས་ང་ལ་ལྟ་ཙམ་བྱས་ཏེ “གཞན་
ལ་ཞབས་ཞུ་བསྒྲུབ་པར་འདོད་པའི་སྟབས་རེད” ཅེས་ལན་བཏབ་བྱུང་།
“གཞན་ལ་ཞབས་ཞུ་བསྒྲུབ་པར་འདོད་པའི་སྟབས་རེད།”ཁོས་བཤད་རྒྱུར།“སྐབས་
དེའི་རིང་ལ། མིའི་སྤྱིར་བཏང་གི་ཚེ་ཚད་ནི་ལོ་ངོ་བརྒྱད་བརྒྱའི་ཡས་མས་དེ་རེད། བསམ་
ཡུལ་ལས་འདས་པའི་དོན་རྐྱེན་གྱི་དབང་གིས་མི་མི་ཉུང་བ་ཞིག་ནི་ལོ་དྲུག་བརྒྱའི་གོང་
174

བྱི་ལ་ནག་པོ།
དུ་ཚེ་ལས་འདས་པ་ཡོད་ཅིང་། ལོ་ངོ་སྟོང་ཕྲག་ལ་འཚོ་བའི་མི་ཡང་འགའ་རེ་ཡོད། ལོ་
ངོ་བརྒྱད་བརྒྱ་ནི་མིའི་རྒྱུན་ལྡན་གྱི་ཚེ་ཚད་དུ་ལྟ་བ་ཡིན། ད་ཅི་ངས་ཁྱོད་ཚོར་བཤད་པ་
ལྟར་དམར་གདུང་གི་བཟོ་སྟངས་རྟོགས་པར་གྱུར་རྗེས། ང་ཚོའི་ཁྲོད་ཀྱི་མཚན་ཉིད་རིག་
པ་བ་ཚོས་འདི་ལྟར་བསམ་ངེས་ཡིན་ཏེ། གལ་ཏེ་རང་བྱུང་གི་ཚེ་ཚད་དེ་ཆ་ཤས་དུ་མར་
བགོས་ཏེ་འཚོ་ཐུབ་པ་ཡིན་ན། དེས་ང་ཚོའི་མཚར་སྣང་གི་འདོད་བློ་སྐོང་ཐུབ་པར་མ་ཟད།
ཚན་རིག་གི་མདུན་སྐྱོད་ཆེན་པོ་ལ་ཡང་ཕན་འབྲས་བསྐྱེད་ཐུབ་པ་ཡིན། དངོས་ནས། ལོ་
རྒྱུས་རིག་པའི་ངོས་ནས་བཤད་ན། ཉམས་མྱོང་གི་སྒྲུབ་སྟངས་འདི་ནི་ཧ་ཅང་དགོས་ངེས་
ཅན་ཞིག་ཡིན་པ་བདེན་དཔང་བྱས་ཡོད་དེ། དཔེར་ན། ལོ་རྒྱུས་རིག་པ་བ་ཞིག་ལོ་ངོ་ལྔ་
བརྒྱར་འཚོ་གཞེས་གནང་ཐུབ་པ་བྱུང་ན། དེས་ནུས་ཤུགས་ཡོད་རྒུ་རྩལ་དུ་བཏོན་ནས་
བརྩམས་ཆོས་ཤིག་སྤེལ་རྗེས། མི་གཞན་གདན་དྲངས་ཏེ་ཁོ་རང་གང་ལེགས་སྒོས་དམར་
གདུང་དུ་བཟོ་ངེས་ཡིན་པར་མ་ཟད། ད་དུང་ཐོག་མར་དམར་གདུང་བཟོ་མཁན་ལ་བཅོལ་
གདམས་གསལ་བོ་བྱས་ཏེ། ཁོ་ཚོ་དུས་ཡུན་རིང་པོ་ཞིག་གི་ནང་སྟེ། དཔེར་ན་ལོ་ལྔ་བརྒྱ་
དང་དྲུག་བརྒྱ་ལྟ་བུ་འགོར་བའི་རྗེས་སུ་འདས་ལོག་འབྱུང་དུ་འཇུག་པ་རེད། སྐབས་ཡུན་
འདི་མཇུག་རྫོགས་པའི་སྐབས་སུ། ཁོའི་ཚེ་སྲོག་ལ་སླར་ཡང་གསོན་དབུགས་རྒྱས་ཏེ་རང་
ཉིད་ཀྱི་རླབས་ཆེ་བའི་བརྩམས་ཆོས་དེ་ཉིད་གང་བྱུང་ཅི་དྲན་གྱི་ལབ་རྡོལ་གྱི་ཟིན་བྲིས་
དེབ་ཅིག་ཏུ་འགྱུར་ཟིན་པ་མཐོང་ངེས་ཡིན། གསལ་བར་བཤད་ན། དེ་ཉིད་ཡི་གེའི་གར་
སྟེགས་ཤིག་ཏུ་གྱུར་ཏེ་མགོ་ཆག་བླ་རྡོལ་གྱི་དཔྱད་བརྗོད་པ་སྐོར་ཞིག་གིས་ཡི་གེའི་རོལ་
རྩེད་ལ་བརྟེན་ནས་ཕན་ཚུན་ནང་འགལ་དུ་གྱུར་པའི་རིགས་ལམ་སྣ་ཚོགས་སྤེལ་བ་དང་།
དེ་བཞིན་དུ་སྐྱོན་བརྗོད་དང་མི་སེམས་ལ་ཕོག་ཐུག་གཏོང་བའི་རྩོམ་རིག་གི་རྩོད་གླེང་མི་
མཐུན་པ་བཟོ་བ་རེད། ཡིན་ན་ཡང་། འགྲེལ་བརྗོད་དང་དག་བཅོས་ཀྱི་རྣམ་པའི་འོལ་ཚོད་
དེ་དག་གིས་མ་ཡིག་ལ་འཛེམ་བག་མེད་པར་སྐོར་རྒོལ་དང་འཁྱོག་བཤད་བྱས་ཡོད་པར་མ་
175

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཟད། ཐ་ན་རྔམ་ཟིལ་ཆེན་པོའི་སྒོ་ནས་རང་ལྟ་མཆོག་འཛིན་བྱེད་པས་རྩོམ་པ་པོའི་སྐད་ཆ་
ངོ་མ་ནི་སྒྲོན་མེ་བཀར་ནས་མ་བལྟས་ན་རྙེད་མི་ཐུབ་པ་རེད། གལ་ཏེ་མཐའ་མར་རྙེད་ཐུབ་
པའི་དབང་དུ་བཏང་ན་ཡང་། རྩོལ་བ་མཐའ་དག་རང་བཞིན་གྱིས་འབྲས་མེད་དུ་འགྲོ་བ་
ཤེས་ཐུབ་པ་རེད། ལོ་རྒྱུས་མཁན་པོས་བརྩམས་ཆོས་ཡང་བསྐྱར་སྤེལ་ཏེ་དེ་མ་ཐག་རང་གི་
ཡོན་ཏན་དང་མྱོང་བརྒྱུད་ལ་བརྟེན་ནས་རང་ཉིད་འཚོ་གཞེས་སྐབས་ཀྱི་དུས་རབས་ཀྱི་
གནས་ཚུལ་ངོ་མར་འཁྱོག་བརྗོད་བྱེད་པའི་མ་དག་རྒྱུན་འབྱམས་ཀྱི་བཤད་ཚུལ་ལ་ལེགས་
བཅོས་གཏོང་དགོས་པ་རེད། འདི་ནི་ལོ་རྒྱུས་སྨྲ་བ་དག་གི་གཡོལ་ཐབས་མེད་པའི་འགན་
འཁྲི་ཞིག་ཡིན་ལ། ཡང་གཅིག་བཤད་ན། མཁས་དབང་དག་གིས་ཧུར་བརྩོན་བསྐྱེད་དེ་
བརྩམས་ཆོས་ལ་བསྐྱར་འབྲི་གཏོང་བ་དང་ཞུ་དག་མཛད་པའི་གོ་རིམ་ནི་ང་ཚོའི་ལོ་རྒྱུས་
འདི་ཉིད་ཁུངས་ལུང་མེད་པའི་འཆལ་གཏམ་དུ་མི་འགྲོ་བའི་ཁག་ཐེག་ཅིག་ཡིན།”
“ཐུགས་བརྒྱལ་མ་བཞེངས།” སྨན་པ་ཕཱོ་ནོ་ནཱ་ཡིས་སྐད་ཆའི་མཚམས་བཅད་ཅིང་
ལག་པ་བསྲིངས་ཏེ་པོ་ཅུའེ་ཡི་དཔུང་བར་འཇུས་ཏེ “སྐུ་ཞབས་ལགས། ངས་ཚིག་འགའ་
བར་དུ་གསེབ་ན་ཆོག་གམ” ཟེར།
66
སྐུ་ཞབས་ལགས། དེ་ལོས་ཆོག” པོ་ཅུའེ་ཡིས་བཤད་མཚམས་བཞག་སྟེ་དེ་ལྟར་
ལན་བཏབ་བྱུང་།
“ངས་ཁྱེད་ལ་དྲི་བ་ཞིག་ཞུ་འདོད།” སྨན་པས་བཤད་རྒྱུར། “ཁྱེད་ཀྱིས་ད་ཅི་བཤད་
པ་ལྟར་ལོ་རྒྱུས་མཁན་པོས་རང་ཉིད་སྐུ་ངོ་མས་ཁོ་རང་འཚོ་གཞེས་སྐབས་ཀྱི་དུས་རབས་
ཀྱི་ངག་རྒྱུན་ལ་དྲང་བཅོས་བྱེད་དགོས་པ་ཡིན་ན། ངས་ཁྱེད་ལ་ཅིག་འདྲི། སྐུ་ཞབས་
ལགས། སྤྱིར་བཏང་དུ་བཤད་ན། 《གསང་བའི་ངག་རྒྱུན》ཞེས་པའི་ནང་དུ་ཡང་དག་པའི་
ཆ་ཅི་འདྲ་ཞིག་ཡོད།"
“《 གསང་བའི་ངག་རྒྱུན》ཨེ། ཁྱེད་ཀྱིས་སྤྱོད་པའི་མིང་འདི་ཧ་ཅང་འབྱོར་མོ་འདུག
176

བྱི་ལ་ནག་པོ།
《གསང་བའི་ངག་རྒྱུན》དུ་བཀོད་པའི་དོན་དང་བསྐྱར་འབྲི་མ་བྱས་པའི་ལོ་རྒྱུས་ཟིན་བྲིས་
ཀྱི་དོན་གཉིས་གཅིག་འདྲ་ཡིན་ཏེ། གསལ་བར་བཤད་ན་དེ་ནི་ནོར་འཁྲུལ་ཚབས་ཆེན་
དང་ཁུངས་མེད་འཆལ་གཏམ་གྱིས་ཁེངས་འདུག་པ་ཞིག་རེད།་
“ཡིན་ན་ཡང་།” སྨན་པས་མུ་མཐུད་དུ་བཤད་རྒྱུར། “ཁྱེད་རང་དུར་དུ་སྦས་པ་
ནས་ད་རག་བར་མ་མཐའ་ཡང་མི་ལོ་ལྔ་སྟོང་འགོར་ཡོད། ངས་བལྟས་ན་ཀུན་ལ་སྤྲོ་སྣང་
ལྡན་པའི་འཇིག་རྟེན་བྱེད་པོས་གནམ་ས་དང་བཅས་པ་གསར་སྐྲུན་བྱས་པའི་བཤད་ཚུལ་
འདི་ལ་ཧ་ཅང་མངོན་གསལ་གྱི་སྒྲུབ་བྱེད་རྣལ་མ་ཡོད་པར་གོར་མ་ཆག་སྙམ་པས་འདི་ནི་
སྐབས་དེའི་ལོ་རྒྱུས་ཡིན་པ་ལས་གནས་སྐབས་སུ་ངག་རྒྱུན་ཞེས་བརྗོད་མི་འོས། ཁྱེད་ཀྱིས་
ཕལ་ཆེར་ཤེས་གསལ་ལྟར། དོན་འདི་བྱུང་བའི་ལོ་ནས་ཁྱེད་རང་འཚོ་བའི་དུས་རབས་
བར་དུ་ལོ་ངོ་སྟོང་གི་དུས་ཡུན་ཐུང་ངུ་ཙམ་ལས་མི་འདུག”
“སྐུ་ཞབས་ལགས།ཁྱེད་ཀྱིས་ཅི་ཟེར།” ཨོ་རཱ་མིས་སི་ཐའེ་ཇིག་པོ་ཅུའེ་ཡིས་དེ་ལྟར་
དྲིས་བྱུང་།
སྨན་པས་ཁོ་རང་གི་སྐད་ཆར་བསྐྱར་ཟློས་ཤིག་བྱས་རྗེས། སླར་ཡང་འགྲེལ་བཤད་
མང་པོ་མཛད་པ་ན་ད་གཟོད་མགྲོན་པོ་རྣམས་ཀྱིས་ཧ་གོ་ཙམ་བྱུང་ལ། མཇུག་མཐར་ཨེ་
ཇེབ་པས་རྣམ་རྟོག་དང་བཅས་ཁ་གྲག་བྱུང༌།
“ཁྱེད་ཀྱིས་བཏོན་པའི་ལྟ་ཚུལ་དག་ནི་ངས་གནའ་ནས་ད་བར་དུ་ཐོས་མ་མྱོང་བ་
ངེས་པར་ཁས་ལེན་བྱེད་དགོས། ངའི་ཤེས་རྟོགས་ལྟར་ན། ང་ཚོའི་དུས་རབས་ཀྱི་ནང་
དུ་འཇིག་རྟེན་ཁམས་ཀྱི་དབུ་གསར་དུ་བརྙེས་པའི་ཁྱད་མཚར་ཅན་གྱི་འདོད་ཚུལ་འདི་
འདྲ་རྩ་བ་ནས་བྱུང་མ་མྱོང་། (གལ་ཏེ་ཁྱོད་ཚོ་འཐད་པ་ཡིན་ན་འཛམ་གླིང་ཞེས་བརྗོད་
ཀྱང་ཆོག)ངའི་ཡིད་ངོར་དྲན་ཚོད་ཀྱི་ཐེངས་ཤིག་སྟེ། ཏག་ཏག་འདི་འདྲའི་ཐེངས་ཤིག་ལ།
ངས་བསམ་གཞིག་གཏོང་བར་མཁས་པའི་ཡོན་ཏན་ཅན་ཞིག་གིས་མིའི་རིགས་ཀྱི་བྱུང་
177

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བ་རགས་མོ་ཞིག་གླེང་བ་ཐོས་མྱོང་ལ། མི་འདིས་ཀྱང་ཁྱོད་ཚོས་རྒྱུན་དུ་སྤྱོད་ཀྱིན་པའི་ཐ་
སྙད ་ཡ་ཏིང' ཞེས་པ(ཡང་ན་ཧོང་ཐུའུ)སྤྱོད་ཀྱིན་ཡོད་ཅིང་། ཡིན་ན་ཡང་། ཁོས་ནི་སྤྱིར་
བཏང་གི་དོན་སྙིང་སྟེང་ནས་ཐ་སྙད་འདི་སྤྱད་པ་ཡིན་ལ། དེའི་ནང་དོན་ནི་ས་རྒྱུ་ལེགས་
པའི་གཤིན་སའི་སྟེང་ནས་རང་བྱུང་གི་སྐྱེ་དངོས་ཀྱི་མྱུ་གུ་འབུས་པ(དམའ་རིམ་སྐྱེ་དངོས་
རིགས་སྟོང་ཕྲག་གི་སྐྱེ་སྟངས་ལྟར)ནང་བཞིན། རང་བཞིན་གྱིས་བསྐྱེད་པའི་མིའི་རིགས་
ཀྱི་ཚོགས་སྤྱི་ཆེན་པོ་ལྔ་བོ་ལ་གོ་ལ་ཧྲིལ་བོའི་ཁྲོད་བྱེ་བྲག་ཏུ་ཁྱད་ཆོས་རིགས་མི་འདྲ་བ་
ལྔ་མཆིས་ཀྱང་སྤྱིའི་ཆ་ནས་ཕན་ཚུན་མཚུངས་པའི་ཆ་ཤས་དག་དུས་མཉམ་གྱིས་སྐྱེ་ཞིང་
འཕེལ་བ་ལས་བྱུང་བ་རེད།”
སྐད་ཆ་འདི་ཐོས་མ་ཐག་ཚང་མས་གཉའ་བ་གཟེངས་གཟེངས་ཤིག་བྱས་བྱུང་ལ།
ལས་མི་རེ་གཉིས་ཀྱིས་ད་དུང་གོ་དོན་ཟབ་མོ་གང་ཞིག་སྟོན་པའི་བརྡ་རུ་ལག་པས་དཔྲལ་
བར་རེག་རེག་བྱེད། པའེ་ཅིན་ཧན་གྱིས་མཐོང་ཆུང་གི་ཉམས་དང་བཅས་ཐོག་མར་ཨོ་རཱ་
མིས་སི་ཐའེ་ཇིག་གི་ལྟག་ཁུང་ལ་ལྟ་ཙམ་བྱེད་པ་དང་། དེའི་མུར་ཁོའི་དཔྲལ་བར་ལྟ་ཙམ་
བྱས་ཏེ་ཁ་གྲག་བྱུང་།
“ཁྱོད་ཚོའི་དུས་རབས་ཀྱི་མིའི་འཚོ་ཡུན་དེ་ལྟར་རིང་བ་དང་། དེའི་ཁར་ད་དུང་
ཁྱོད་ཀྱིས་ད་ཅི་བཤད་པ་ལྟར་མཚམས་རེར་ཚེ་ཚད་གཅིག་ཆ་དུ་མར་བགོས་ཏེ་གསོན་
ཆོག་ལ། དེ་ནི་ཤེས་རིག་གི་འཕེལ་རྒྱས་དང་གསོག་འཇོག་ལ་དགེ་མཚན་ཧ་ཅང་ཆེ། དེ་
བས། ང་རང་གིས་བལྟས་ན། གནའ་བོའི་ཨེ་ཇེབ་པ་དག་བྱེ་བྲག་གི་ཚན་རིག་ཆ་ནས་དེང་
རབས་ཀྱི་མི་དང་སྒོས་སུ་ཨ་རིའི་མི་ལས་ཆེས་ཆེར་རྗེས་སུ་ལུས་དོན་ནི་ཨེ་ཇེབ་པའི་ཀླད་
སྐོགས་གཞན་དང་མི་མཐུན་པར་ཧ་ཅང་སྲ་མཁྲེགས་དང་ལྡན་པས་རེད་འདོད་དོ། །”
“ངས་དེ་ལ་ད་དུང་ངེས་པར་ཁས་ལེན་བྱེད་རྒྱུ་ཡིན།” པོ་ཅུའེ་ཡིས་ཁེངས་སྐྱུང་གི
སྒོ་ནས་དེ་ལྟར་ལན་འདེབས་བཞིན “ཁྱེད་ཀྱིས་བཤད་པའི་དོན་དག་ལ་ལ་ནི་ངས་ཧ་མི་
178

བྱི་ལ་ནག་པོ།
གོ་བར་འདུག ཁྱེད་ཀྱིས་ཤོད་དང་། ཁྱེད་ཀྱིས་བཤད་པའི་བྱེ་བྲག་གི་ཚན་རིག་ཟེར་བ་ནི་
གང་དག་ལ་སྟོན་པ་ཡིན།”
ང་ཚོ་ཚང་མས་ཁ་བརྒྱ་ལྕེ་སྟོང་གིས་རྩོད་གླེང་གི་རྒྱུན་བསྐྱངས་པ་དང་། “རུས་གདོང་
རིག་པའི" ཚོད་རྟོག་འབོར་ཆེན་དང “སྲོག་ཆགས་ཁབ་ལེན་རིག་པའི” ཡ་མཚན་གྱི་
མཛད་རྗེས་དག་ཧ་ཅང་ཕྲ་ཞིང་ཞིབ་པའི་ངང་དཔེ་མཚོན་དུ་བགྲང་ནས་གཏམ་གླེང་མཛད།
པོ་ཅུའེ་ཡིས་ང་ཚོའི་གཏམ་ལ་ཉན་རྗེས། མུ་མཐུད་དུ་ངག་སྒོ་ཡངས་པོར་ཕྱེ་སྟེ་
གནའ་བོའི་ཨེ་ཇེབ་ཀྱི་ཡུལ་དུ་དང་ཐོག་ཆེས་ཆེར་དར་ཞིང་མཐའ་མར་ཉམས་རྒུད་དུ་
གྱུར་པའི་ཀའོ་ལེ་དང་སི་པོ་ཨར་སད་མོའུ་ཡི་གཞུང་ལུགས་ཀྱི་ཐོག་མའི་རྣམ་པ་དེ་དུས་
ཡུན་རིང་པོའི་ནང་མི་རྣམས་ཀྱིས་རིམ་གྱིས་བརྗེད་ངས་སུ་གྱུར་པ་དང་། དེ་བཞིན་དུ་གསོ་
བྱེད་མཁན་པོ་སྨེ་སི་སྨེ་ཨར་གྱི་གཉིད་འགུགས་ཐབས་རྩལ་གྱི་རིག་པའི་སྐོར་དེ་ཏིས་པེས་
སིའི་མཁས་པས་ལྗི་ཤིག་དང་དེ་མཚུངས་ཀྱི་སྲོག་ཆགས་གང་མང་བཟོས་པའི་རྨད་བྱུང་གི་
མཛད་རྗེས་དག་དང་བསྡུར་ན་དངོས་གནས་གླེང་རིན་མེད་པའི་བྱིས་པའི་ཟློས་གར་ལྟ་བུ་
ཡིན་པ་སོགས་དཔེ་མཚོན་ཅན་གྱི་དོན་ཕྲན་མང་པོ་དྲངས་ཏེ་ཀུན་ལ་གསལ་རྟོགས་མཛད་
དུ་བཅུག
སྐབས་དེར། ངས་ཚིག་ཅིག་བར་དུ་གསེབ་སྟེ་པོ་ཅུའེ་ལ་ཁོ་ཚོའི་དུས་རབས་དེ་དག་
གི་རིང་དུ་ཟླ་འཛིན་གྱི་རྩིས་རྒྱག་ཐུབ་མིན་དྲིས་པར། ཁོས་ཅི་མི་སྙམ་པར་དགོད་ཙམ་བྱས་
ཏེ་རྩིས་རྒྱག་ནུས་ཞེས་བཤད་བྱུང་།
ང་རང་རེ་ཞིག་ཅུང་ཟད་དཔའ་ཞུམ་པར་གྱུར་ཏེ། སླར་ཡང་མྱུར་བ་མྱུར་དུ་ཁོ་ལ་
གནམ་རིག་སྐོར་གྱི་དྲི་བ་འགའ་བཏོན། སྐབས་དེར་ང་ཚོའི་ཁྲོད་ཀྱི་ཁ་གཏན་ནས་མི་
གྲགས་པའི་གྲོགས་པོ་ཞིག་གིས་ཁ་རོག་གེར་མཆུ་ཏོ་ངའི་རྣ་རྩར་གཏད་དེ། འདིའི་སྐོར་གྱི་
གནད་དོན་ནི་རབ་ཡིན་ན་ཐོ་རས་སྨིས་ཀྱི་བརྩམས་ཆོས་དང་ཡང་ན་ཕུའུ་རོ་ཐཱ་ཁིའི《ཟླ་
179

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རིས་རིག་པར》གཟིགས་ན་ཡག་པོ་ཤེས་འོངས་ཟེར།
དེའི་རྗེས་སུ། ངས་དམར་གདུང་ལ་མེ་ཤེལ་དང་ཆུ་ཤེལ་དག་མཐོང་མྱོང་མིན་དང་།
སྤྱིར་བཏང་གི་ཤེལ་རིགས་བཟོ་སྟངས་རྟོགས་མིན་སོགས་དྲིས། ཡིན་ན་ཡང་། ངའི་དྲི་བ་
བཏོན་མ་ཚར་གོང་སྨྲ་བ་མེད་པའི་གྲོགས་པོ་དེས་ངའི་ཕྲག་པར་རྡེབ་རྡེབ་གཏོང་བཞིན་
ང་ལ་དེའི་སྐོར་ནས་གནམ་རྒན་མའི་ཁ་ངོར་བལྟས་ཏེ་ཏའེ་ཨོ་ཏོ་རིས་སི·ཞི་ཁི་ལེ་སིའི
《ལོ་རྒྱུས་དཔེ་ཚོགས》སུ་ཇི་ལྟར་འགྲེལ་བཤད་མཛད་པར་གཟིགས་དགོས་པའི་རེ་བ་
ཞུས་བྱུང་། པོ་ཇོས་ལ་ཆ་མཚོན་ནས་བཤད་ན། ཁོས་དྲང་ཐད་ནས་ངའི་དྲི་བར་ལན་
མ་བཏབ་པར་དེང་རབས་ཀྱི་མིས་གནའ་བོའི་ཨེ་ཇེབ་པ་དང་འདྲ་བར་རིན་པོ་ཆེའི་ཕྲ་
བཏབ་པའི་ཕྲ་མཐོང་ཆེ་ཤེལ་དེ་རིགས་སྤྱོད་ཀྱིན་ཡོད་མེད་དྲིས་བྱུང་ལ། ངས་དེ་ལ་ལན་
ཇི་ལྟར་ལྡོན་པར་བསམ་བློ་གཏོང་བའི་སྐབས་དེར། གཟུགས་པོ་ཐུང་བའི་སྨན་པ་ཕཱོ་ནོ་ནཱ་
ཡིས་རྣམ་འགྱུར་ཡ་མཚན་ཅན་ཞིག་བསྟན་ནས་གཏམ་བཤད་བྱུང་།
“ཁྱོད་ཀྱིས་ང་ཚོས་འཛུགས་སྐྲུན་བྱས་པའི་བཟོ་བཀོད་དག་ལ་ལྟོས་དང་།” ཁོས་
སྐད་གསེང་མཐོན་པོས་དེ་ལྟར་བཤད་པ་ན། འགྲུལ་བཞུད་པ་དེ་གཉིས་ཁོང་ཁྲོ་ཧ་ཅང་ཆེན་
པོ་ལངས་ཏེ་ཁོ་ལ་ཤ་གཅུས་ཚད་མེད་བརྒྱབ་སྟེ་ལུས་ཡོངས་ལ་སྔོ་ཐིག་གིས་ཁྱབ་པར་གྱུར།
“ལྟོས་དང་།” ཁོ་ལ་ངར་ཤུགས་ཆེན་པོ་ལངས་ཏེ “ཉིའུ་ཡོག་གི་རྩྭ་ཐང་ལྒང་རྩེད་
ར་བའི་གྱེན་འཕྱུར་ཆུ་མིག་ལ་ལྟོས་དང་། གལ་ཏེ་འདི་གའི་ཇུས་འགོད་གནད་དུ་ཁེལ་
བ་མ་རེད་འདོད་ན། ཡང་སོང་ནས་ཝ་ཧྲིང་ཐོན་གྱི་རྒྱལ་ཚོགས་ཐོག་ཁང་ཆེན་མོར་ལྟོས་
དང་།” དེར་མཐུད་ནས་གཟུགས་པོ་ཆུང་བའི་སྨན་པ་དེས་འཛུགས་སྐྲུན་གྱི་བཟོ་བཀོད་
དེ་དག་གི་ཆ་སོ་སོའི་བསྡུར་ཚད་ཧ་ཅང་ཞིབ་ཕྲའི་ངང་གླེང་བྱུང་ལ། ཁོས་གླེང་བའི་སྒོ་
ཁྱམས་ཁོ་ནའི་སྟེང་ནས་བཤད་ནའང་དེ་ལ་ཀ་རིང་བཞི་ཡི་རྒྱན་གྱིས་སྤུད་ཅིང་། ཀ་བ་རེ་
རེའི་སྦོམ་ཚད་ཀྱི་ཚངས་ཐིག་ལ་དབྱིན་ཁྲེ་ལྔ་དང་བར་དབྲག་ལ་དབྱིན་ཁྲེ་བཅུ་རེ་ཡོད་
180

བྱི་ལ་ནག་པོ།
ཚོད་རེད།
པོ་ཅུའེ་ཡིས་བཤད་ན་ཁོས་རེ་ཞིག་ཨ་ཙི་ནཱ་ཁོ་གྲོང་ཁྱེར་གྱི་བཀོད་པ་གཙོ་བོ་དག་གི་
བྱེ་བྲག་གི་རྒྱ་ཁྱོན་ག་ཙམ་ཡོད་པ་བློ་ལ་མི་འཁོར་བ་ནི་ཧ་ཅང་ཞེ་ཕངས་པ་ཞིག་རེད་ཟེར།
བཀོད་པ་དེ་དག་ནི་གནའ་བོའི་དུས་ནས་འཛུགས་སྐྲུན་གནང་བ་ཞིག་ཡིན་ལ། ཁོ་རང་
དུར་དུ་སྦས་པའི་སྐབས་སུ་དེ་དག་གི་མཁར་ཤུལ་ནི་ད་དུང་ཏིས་པེས་སིའི་ནུབ་རྒྱུད་ཀྱི་རྒྱ་
ཆེ་བའི་བྱེ་ཐང་དུ་གྲོང་ངེར་འགྱིང་འདུག ཡིན་ན་ཡང་། ཁོས་སྒོ་ཁྱམས་ཀྱི་སྐོར་གླེང་བའི་
སྐབས་སུ་དྲན་པའི་ངོས་ན་མིང་ལ་ཁཱ་ན་ཁོ་ཟེར་བའི་གྲོང་ཁྱེར་གྱི་མཐའ་འདབས་ན་གཞི་
རྒྱ་ཅུང་ཆུང་བའི་ཕོ་བྲང་ཞིག་ཡོད་པ་དེ་ཡིད་ལ་འཁོར་བྱུང་ལ། ཕོ་བྲང་དེའི་སྒོ་ཁྱམས་
ནི་ཀ་བ་བརྒྱ་དང་བཞི་བཅུས་གྲུབ་པ་དང་། ཀ་དབྲག་གི་ཚད་ལ་དབྱིན་ཁྲེ་ཉེར་ལྔ་མཆིས་
ཤིང་། རིང་ཚད་ལ་དབྱིན་ལེ་གཉིས་ཡོད་པའི་ལམ་ཆེན་དེ་ནི་ཉི་རོ་གཙང་པོ་ནས་ཐད་
ཀར་ཕོ་བྲང་གི་སྒོ་ཁྱམས་བར་དུ་ཟུག་ཡོད་པ་དང་། ལམ་འགྲམ་དུ་སེང་གེ་མིའི་གདོང་
ཅན་གྱི་བརྙན་དང་འབག་སྐུ། རྩེ་མོ་གླིང་བཞི་ཅན་གྱི་མཆོད་རྟེན་སོགས་ནགས་ལྟར་
འཁྲིགས་ཤིང་། དེའི་མཐོ་ཚད་ལ་དབྱིན་ཁྲེ་ཉི་ཤུ་ནས་དྲུག་ཅུ་དང་། དེ་ནས་བརྒྱ་བར་ཏེ་མི་
འདྲ་བ་མང་དུ་མཆིས་ཤིང་། ཕོ་བྲང་རང་ལུས་ཀྱི་མཐའ་གཅིག་གི་རིང་ཚད་ལ(ཁོའི་དྲན་
སྣང་ལྟར)དབྱིན་ལེ་གཉིས་དང་། མཐའ་འཁོར་རིང་ཚད་ལ་ཕལ་ཆེར་དབྱིན་ལེ་བདུན་
ཙམ་དང་། ལྡེབས་ངོས་ཕྱི་ནང་གཉིས་ཀྱི་སྟེང་དུ་མཛེས་སྡུག་ལྡན་པའི་གཟུགས་འགྱུར་ཡི་
གེ་ཁྱབ་པར་བཀོད་འདུག ཁོས་ཕོ་བྲང་དེའི་ར་སྐོར་ནང་དུ་སྨན་པས་བཤད་པའི་རྒྱལ་
ཚོགས་ཐོག་ཁང་དེ་འདྲ་ལྔ་བཅུའམ་དྲུག་ཅུ་ཤོང་བར་ཚིག་ཐག་བཅད་དེ་མ་བཤད་ནའང་།
ཅུང་ཟད་འཚང་ཁ་ཙམ་བརྒྱབ་ཚེ་ཉིས་བརྒྱ་ནས་སུམ་བརྒྱ་ལྷག་ཚེགས་མེད་དུ་ཤོང་ངེས་
ཡིན་པར་དགོངས་ཀྱིན་ཡོད། ཡིན་ན་ཡང་། ཁོས(པོ་ཅུའེ)རྩྭ་ཐང་ལྒང་རྩེད་ར་བའི་གྱེན་
འཕྱུར་ཆུ་མིག་ནི་སྨན་པས་བཤད་པ་ཇི་བཞིན་རྣམ་པ་གསར་ཞིང་བརྗིད་ཉམས་ཆེ་བ།
181

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དཔེ་ཟླ་བྲལ་བ་ཞིག་ཡིན་པར་ཁས་མི་ལེན་ཐབས་མེད་ཡིན་ལ། དེ་བཞིན་དུ་ཨེ་ཇེབ་དང་
གཞན་པའི་ཡུལ་དུའང་དེ་འདྲའི་འཛུགས་སྐྲུན་གྱི་ཇུས་འགོད་རྩ་བ་ནས་མཐོང་མ་མྱོང་བ་
ཁས་ལེན་དགོས་བྱུང་།
དེའི་རྗེས།ངས་པོ་ཅུའེ་ལ་ང་ཚོའི་ལྕགས་ལམ་གྱི་ཐད་དུ་ལྟ་ཚུལ་ཅི་ཡོད་དྲིས།
·66
ཁྱད་ཆོས་གསར་བ་ཅི་ཡང་མི་འདུག” ཁོས་དེ་ལྟར་བཤད་རྒྱུར “ངོ་མ་གླེང་རིན་
ཅི་ཡང་མི་འདུག ཇུས་འགོད་ཐབས་རྡུགས་ཡིན་ཞིང་། རྨང་གི་འདིང་རྩལ་ཡང་ཧ་ཅང་
རགས་པས། ང་ཚོས་བཟོས་པའི་རྒྱ་ཆེ་ཞིང་ཁོད་ཡངས་པ། བདེ་ཞིང་དྲང་ལ་ལྕགས་ཀྱི་
འགྲམ་རྐ་ལྡན་པའི་གཞུང་ལམ་དང་བསྡུར་ཐབས་མི་འདུག་སྟེ། ཨེ་ཇེབ་པས་གཞུང་ལམ་
འདིའི་སྟེང་ནས་ལྷ་ཁང་ཧྲིལ་བོ་དང་མཐོ་ཚད་ལ་དབྱིན་ཁྲེ་བརྒྱ་དང་ལྔ་བཅུ་ཡོད་པའི་
གཟར་དབྱིབས་མཆོད་རྟེན་ཡང་སྣུར་སྐྱེལ་བྱེད་ཆོག་པ་རེད།"
དེ་ནས་ཡང་ངས་པོ་ཅུའེ་ལ་ང་ཚོའི་འཕྲུལ་ཆས་རིགས་ཀྱི་སྒུལ་ཤུགས་ཀྱི་སྐོར་གླེང་།
ཁོས་གནས་ཚུལ་འདིའི་རིགས་ཀྱི་ཐད་དུ་དངོས་གནས་ང་ཚོར་འཇོན་ཐང་ངེས་ཅན་
ཞིག་མངའ་བར་ཁས་འཆེས་བྱུང་། འོན་ཀྱང་དུས་མཚུངས་སུ་ང་ལ་ལྡོག་འདྲི་ཞིག་བྱས་
ཏེ “འོ་ན་ཁཱ་ན་ཁི་ལྟ་བུའི་ཕོ་བྲང་ཆུང་ཆུང་འདིའི་ཀ་བའི་རྩེ་མོ་ཇི་ལྟར་སྒོ་ཀླད་ཀྱི་ཐེམ་
པའི་སྟེང་དུ་བསྐྱོན་པ་རེད” ཅེས་དྲིས་འོངས།
ངས་དྲི་བ་འདི་ལ་ལན་ལྡོན་མ་ཐུབ་པར་རེ་ཞིག་མ་གོ་ཁུལ་བྱས་ཏེ། ཚིག་མགོ་གཞན་
ལ་བསྐོར་ནས་ཁོ་ལ་རང་འབབ་ཁྲོན་ཆུའི་སྐོར་རྟོགས་མིན་དྲི་བ་བཏོན་པར། ཁོས་སྨིན་
མ་གཉིས་གཟེངས་གཟེངས་ཙམ་ལས་ཅི་ཡང་མི་བྱེད། སྐབས་དེར། སྐུ་ཞབས་ཀི་རིས་ཏིན་
གྱིས་ནན་གྱིས་ང་ལ་མིག་བརྡ་ཞིག་གཏོང་བཞིན་སྐད་དམའ་མོས “ཉེ་བའི་ཆར་བཟོ་སྐྲུན་
མཁན་པོ་རྣམས་ཀྱིས་ལྗང་གླིང་ཆེན་པོ་ནས་བཏུང་ཆུར་སྤྱོད་པའི་རང་འབབ་ཁྲོན་ཆུ་ཞིག་
རྙེད་བྱུང” ཟེར།
182

བྱི་ལ་ནག་པོ།
དེའི་མུར། ངས་སླར་ཡང་ང་ཚོའི་རྣོ་ལྕགས་ཀྱི་རྒྱུ་ཆའི་སྐོར་གླེང་བར། ཕྱི་གླིང་པ་དེས་
སྣ་གྱེན་དུ་བརྫེས་བརྫེས་ཤིག་བྱས་ཏེ་ང་ཚོའི་རྣོ་ལྕགས་ཀྱིས་གཟར་དབྱིབས་མཆོད་རྟེན་
སྟེང་གི་གསལ་ལྷང་ངེར་འཚེར་བའི་བརྐོས་རིས་དེ་འདྲ་བརྐོ་ཐུབ་མིན་དྲིས་བྱུང་ལ། དོན་
ལ་བརྐོས་རིས་དེ་དག་ཡོངས་རྫོགས་རྣོ་དབལ་གྱི་ཟངས་ཆས་ཀྱིས་བརྐོས་པ་ཞིག་ཡིན་འདུག
སྐབས་འདིར་ང་ཚོ་ཚང་མ་འུར་འུར་ཟང་ཟིང་དུ་གྱུར་ཏེ། གཏམ་གྱི་སྙིང་པོ་མཐའ་
དག་མཚན་ཉིད་རིག་པའི་སྟེང་དུ་བསྐོར་འོས་པའི་གཏན་ཁེལ་མཛད། ཚང་མས《ཉི་
གཞོན》ཞེས་པའི་དཔེ་དེབ་ཅིག་བཙལ་འོངས་ཏེ་ནང་གི་གོ་དོན་རྟོགས་དཀའ་བའི་ལེའུ་
ཁ་ཤས་བཀླགས་བྱུང་ལ། དེའི་དོན་ནི་ཧ་ལམ་པོ་ཧྲི་ཏུན་པ་དག་གི་ངག་ཏུ་བརྗོད་པའི
“རླབས་ཆེ་བའི་མདུན་སྐྱོད་ལས་འགུལ” གྱི་སྐོར་ཡིན་ལས་ཆེ།
པོ་ཅུའེ་ཡིས་རགས་རིམ་གྱི་སྒོ་ནས་བཤད་རྒྱུར། “རླབས་ཆེ་བའི་འགུལ་སྐྱོད” ཅེས་
པ་ནི་ཁོ་ཚོའི་དུས་རབས་དེའི་རིང་གི་དོན་དག་ཧ་ཅང་དཀྱུས་མ་ཞིག་ཡིན། “མདུན་
སྐྱོད” ཅེས་པ་དེས་སྐབས་ཤིག་གི་རིང་དུ་མི་རྣམས་ལ་དངོས་གནས་མནར་གཅོད་ཁོ་ན་
ཐེབས་པས།དེ་ལ་རྩ་བ་ནས་ཕན་སྐྱེད་ཆེན་པོ་མ་ཐོབ་པ་རེད་ཟེར།
ཕྱིས་སུ། ང་ཚོས་དམངས་གཙོའི་དགེ་མཚན་གྱི་སྐོར་དང་དེའི་གལ་ཆེ་བའི་དོན
སྙིང་སྐོར་ནས་གླེང་མགོ་བརྩམས། ཡིན་ན་ཡང་། པོ་ཅུའེ་ལ་ང་ཚོའི་འཚོ་བའི་ཁྲོད་ཀྱི་
འདེམ་སྐོའི་རང་དབང་དང་རྒྱལ་པོའི་དབང་སྒྱུར་མེད་པའི་སྲིད་ཇུས་ཀྱི་ཁྱད་འཕགས་རང་
བཞིན་རྟོགས་སུ་འཇུག་ཟེར་ན་དེ་ནི་ངལ་བ་འབྲས་མེད་དུ་ཟད།
ཁོས་ཧ་ཅང་ནན་ཏན་གྱི་སྒོ་ནས་ཉན་བཞིན་པ་འདྲ་ཡང་། དོན་ལ་སྤྲོ་སྣང་ཅི་ཡང་
མངོན་མི་འདུག ང་ཚོས་སྐད་ཆ་དེ་དག་བཤད་ཚར་རྗེས། ཁོས་ཀྱང་དུས་ཡུན་རིང་པོའི་
སྔོན་ལ་དངོས་སུ་བྱུང་མྱོང་བའི་དོན་དག་རིགས་འདྲ་ཞིག་གླེང་བྱུང་། དེ་ཡང་། ཨེ་ཇེབ་
ཡུལ་གྱི་ཞིང་ཆེན་བཅུ་གསུམ་གྱིས་གློ་བུར་དུ་དུས་མཉམ་གྱིས་རང་བཙན་སྒེར་ཚུགས་
183

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བྱས་ཏེ། མིའི་རིགས་ལ་གཟི་བརྗིད་ལྡན་པའི་མ་དཔེ་སྟོན་པའི་ཐག་གཅོད་མཛད་ཅིང་།
ཐབས་ལ་མཁས་ཤིང་རིག་པ་རྣོ་བའི་མི་རྣམས་བསྡུས་ཏེ་གྲོས་ཚོགས་སྟེང་དུ་སྔ་ན་མེད་
ཅིང་བློས་བསླངས་ཁྱད་གཤིས་ལྡན་པའི་བཅའ་ཁྲིམས་བཙུགས་པ་རེད། སྐབས་ཤིག་གི་
རིང་ལ་ཚ་ཚ་འུར་འུར་ངང་ཁྲིམས་ཀྱིས་སེམས་ཅན་བདེ་ལ་བཀོད་པའི་རྣམ་པ་ཧ་ཅང་
ཉམས་བྲོད་པ་ཞིག་བྱུང་ན་ཡང་། ཁོ་ཚོས་རང་བསྟོད་རང་སྒྲོག་བྱས་ཏེ་མི་རྣམས་ལ་ཐོས་པ་
ཙམ་གྱིས་འཇིགས་སྐྲག་བསླངས་པར་བྱས་པས། མཇུག་འབྲས་ནི་ཞིང་ཆེན་བཅུ་གསུམ་པོ་
དང་གཞན་པའི་ཞིང་ཆེན་བཅོ་ལྔ་ནས་ཉི་ཤུ་ཙམ་གཞི་གཅིག་ཏུ་བསྒྲིལ་ཞིང་། འཇིག་རྟེན
སྟེང་གཏན་ནས་བྱུང་མ་མྱོང་བའི་མི་ལ་སུན་སྣང་བསྐྱེད་པ་དང་དང་ལེན་བྱེད་ཐབས་བྲལ་
བའི་སྲིད་དབང་སྒེར་འཛིན་གྱི་དབང་སྐྱུར་རྒྱལ་ཁབ་ཅིག་བསྐྲུན་པ་རེད།
ངས་ཁོ་ལ་དབང་འཛིན་གྱི་རྒྱལ་པོ་གཏུམ་པོ་དེའི་མིང་ལ་ཅི་ཟེར་བ་དྲིས།
པོ་ཅུའེ་ཡིས་ཁོའི་ཡིད་ལ་དྲན་ཚོད་ཡིན་ན་ཧ་ལམ “ཁྭ་ཏའི་ཁྱུ་ཚོགས” ཟེར་བ་འདྲ་
ཞེས་བཤད།
ཚིག་དེས་ང་རང་གྲག་མེད་དུ་བཏང་བ་དང་། རེ་ཞིག་མགྲིན་སྒོ་ཆེས་ཆེར་ཕྱེ་སྟེ་ཨེ་
ཇེབ་པ་དག་གིས་རླངས་པའི་སྐོར་གྱི་ཤེས་བྱ་ཅི་ཡང་མི་རྟོགས་པར་དངན་པ་རིང་པོ་ཞིག་
འཐེན་དགོས་བྱུང་།
པོ་ཅུའེ་ཡིས་ཤིན་ཏུ་ཧ་ལས་པའི་ཚུལ་གྱིས་ང་ལ་ལྟ་བར་བྱེད་པ་ལས་ཚིག་ལན་
གཅིག་ཀྱང་བཏབ་མ་བྱུང་། ཡིན་ན་ཡང་། དལ་ཅག་གེར་སྡོད་པའི་སྐུ་ཞབས་དེས་དཔུང་
བའི་གྲུ་མོས་ཤུགས་ཀྱིས་ངའི་རྩིབ་མའི་སྟེང་ལ་བརྡེགས་ཏེ་ད་ཐེངས་ངས་ཚོགས་པའི་
དབུས་ནས་བཞད་གད་བསླངས་སོང་ཟེར་བ་དང་། དེར་མ་ཟད། ང་རང་གིས་དེང་རབས་
ཀྱི་རླངས་སྒུལ་འཕྲུལ་ཆས་ནི་ཧྥ་རན་སིའི་བཟོ་སྐྲུན་མཁན་པོ་སོ་ལོ་མོན·ཏི•ཀའོ་སི་ཞེས
པས་ཀེ་རེ་སིའི་ཚན་རིག་པ་ཞི་རོའི་གསར་གཏོད་ཀྱི་སྟེང་ནས་འཕེལ་འགྱུར་བཏང་བ་
184

བྱི་ལ་ནག་པོ།
ཞིག་ཡིན་པ་ཡང་རྟོགས་མེད་པས། ང་ནི་དངོས་གནས་དེ་འདྲའི་གླེན་པ་ཁ་ནག་ཅིག་ཡིན་
ནམ་ཞེས་དྲིས་བྱུང་།
བལྟས་ཚོད་ལ། ང་ཚོ་རེ་ཞིག་ཅི་བྱ་གཏོལ་མེད་ཀྱི་རྣམ་པར་ལུས་ལ་ཉེ། སྟབས་ལེགས་
ནས་སྨན་པ་ཕཱོ་ནོ་ནཱ་ཡིས་ཀུན་ལ་སྙིང་རུས་བསླངས་པས་ང་ཚོར་སླར་ཡང་ངར་ལང་དུ་
བཅུག་བྱུང་། མཚམས་དེར། ཁོས་ཨེ་ཇེབ་པའི་མིའི་གོས་རྒྱན་གྱི་ཆ་ནས་དེང་རབས་ཀྱི་མི་
དང་མཐོ་དམན་བསྡུར་ཆོག་གམ་ཞེས་དྲིས་བྱུང་།
གཏམ་དེར་ཉན་རྗེས། པོ་ཅུའེ་ཡིས་མགོ་བོ་སྒུར་ཏེ་རང་གི་དོར་མའི་སྟེང་གི་སྒྲོག་ཐིག་
ལ་ལྟ་ཙམ་བྱེད་པ་དང་། དེ་ནས་ཡང་བསྐྱར་གོས་ཀྱི་ཐུ་བ་ནས་བཟུང་སྟེ་མིག་ཁར་ཁྱེར་ཏེ་
ཡུད་ཙམ་ལ་གཟིགས་རྗེས། མཐའ་མར་ལག་པ་ཡུན་གྱིས་གློད་པར་གྱུར་པ་དང་མཆུ་སྒྲོས་
གདངས་ཙམ་གདངས་ཙམ་བྱེད་མོད། འོན་ཀྱང་། ངས་ཁོས་དྲིས་ལན་ཅི་ཞིག་གནང་བ་
དྲན་པའི་ངོས་ན་མི་འདུག
ང་ཚོར་སླར་ཡང་སྤྲོ་ངར་ཞིག་འཕྱུར་འོངས་པ་དང་། སྨན་པས་གཟབ་ནན་གྱི་ངང་
ནས་དམར་གདུང་ལ་དྲི་བ་བཏོན་ཏེ་ཁོས་ང་ཚོར་དྲང་སྲོང་ཇི་བཞིན་ཚིག་ལན་དྲང་པོར་
ལྡོན་པའི་རེ་བ་བཅངས་ཤིང་། དུས་སྐབས་གང་དང་གང་གི་སྐབས་ཀྱི་ཨེ་ཇེབ་པས་ཕཱོ་ནོ་
ནཱའི་སྨན་རྫས་སམ་ཡང་ན་པུའུ་རན་ཏི་ལིས་སིའི་སྨན་རྫས་ཀྱི་སྡེབ་སྟངས་ཁོང་དུ་ཆུད་
ཡོད་མེད་དྲིས།
ང་ཚོས་ལྟོགས་པའི་ཟས་དང་སྐོམ་པའི་ཆུ་ལྟར་ཁོའི་དྲིས་ལན་ལ་ངང་སྒུག་བྱས་
ན་ཡང་། ཁོས་ཚིག་གཅིག་ཀྱང་ལན་མ་བཏབ་པས་ངལ་བ་འབྲས་མེད་དུ་གྱུར། སྐབས་
དེར། དམར་གདུང་གི་ངོ་གདོང་དམར་ནག་ཏུ་གྱུར་ཏེ་མགོ་བོ་ཡང་ཐུར་དུ་དུད་སོང་། འདི་
འདྲའི་བདེ་ལེགས་ཀྱི་རྒྱལ་ཁ་ཞིག་སུས་ཀྱང་བླངས་མ་མྱོང་ལ། འདི་འདྲའི་ཕམ་ཁ་ཞིག་
ཀྱང་སུས་ཀྱང་རག་མ་མྱོང་། ང་རང་གློ་བུར་དུ་དམར་གདུང་ལ་སྙིང་རྗེ་ཚད་མེད་སྐྱེས་
185

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འོངས་ཏེ། ཁོའི་བརྙས་བཅོས་མྱོང་བའི་གདོང་ལ་ལྟ་ཙམ་ཡང་བྱེད་མ་ཕོད་པར་ལག་པས་
ཞྭ་མོ་ཕུད་དེ་ཧ་ཅང་ཨུ་ཚུགས་ཀྱི་སྒོ་ནས་ཁོ་ལ་གུས་འདུད་ཅིག་ཞུས་རྗེས་དེ་གར་ཁ་བྲལ་
ཏེ་སོང་།
ཁྱིམ་དུ་ཐོན་རྗེས། ནམ་གུང་གི་ཆུ་ཚོད་བཞི་པར་སླེབས་འདུག་ལ། ཐད་ཀར་ཉལ་
ཁྲིར་འགོས་ཏེ་གཉིད་ཀྱི་ཞིང་ཁམས་སུ་ཞུགས། ད་ལྟ་ནི་སྔ་དྲོའི་ཆུ་ཚོད་བཅུ་པ་སྟེ། ང་རང་
ཆུ་ཚོད་བདུན་པའི་སྟེང་མལ་ལས་ལྡང་སྟེ། ངེད་ཚང་གི་ཁྱིམ་མི་དང་ཡང་ན་མི་རིགས་
ཡོངས་ཀྱི་ཁེ་ཕན་གྱི་ཆེད་དུ་དོན་འདི་ཐམས་ཅད་ཟིན་བྲིས་སུ་འདེབས་མགོ་བཙུགས། ད་
ནས་ང་ལ་ཁྱིམ་མི་དག་མཐོང་འདོད་མི་འདུག ང་ཡི་ཆུང་མ་ནི་གཡོ་སྒྱུ་ཆེ་བའི་བུད་མེད་
ཅིག་ཡིན། དོན་དམ་དུ། ང་ནི་འཚོ་བ་འདིའི་རིགས་ལ་ཞེ་བསམ་པའི་སྟེང་ནས་ཞེན་པ་
ལོག་ཅིང་དུས་རབས་བཅུ་དགུ་པ་ཧྲིལ་བོར་ཡི་མུག་སྐྱེས་འོངས། ངའི་བསམ་པར་ཡོད་
ཚད་ཀྱི་ཡོད་ཚད་མགོ་མཇུག་ལྡོག་ཅིང་རྣམ་པ་འཁྲུགས་ནས་སྐྱོབ་ཐབས་མི་འདུག་པའི་
ཚད་དུ་ལྷུང་འདུག་སྙམ། དེ་ལས་གཞན། ང་ལ་སྤྱི་ལོ་ཉིས་སྟོང་ཞེ་ལྔ་ལོར་ཙུང་ཐུང་སུ་
ཞིག་འབྱོན་རྒྱུ་ཡིན་པ་ཤེས་འདོད་ཀྱི་བློ་ཞིག་སྐྱེས་འོངས། དེར་བརྟེན། ངས་ཁ་སྤུ་ཡོངས་
སུ་བཞར་བ་དང་ཁཱོ་ཧྥེ་དཀར་ཡོལ་གང་བཏུངས་རྗེས་མྱུར་དུ་སྨན་པ་ཕཱོ་ནོ་ནཱའི་གམ་དུ་
སོང་སྟེ། ཁོང་ཉིད་གདན་དྲངས་ནས་ང་རང་དམར་གདུང་དུ་བཟོ་རུ་བཅུག་སྟེ་མི་ལོ་ཉིས་
བརྒྱའམ་སུམ་བརྒྱའི་རིང་ལ་བདེ་བར་གཟིམ་རྒྱུ་ཡིན།
186

བྱི་ལ་ནག་པོ།
གསོན་སྦེད།
འཇིགས་སྣང་ལྡན་པའི་བརྗོད་གཞི་ལ་ལ་ནི་མ་གཞི་ནས་ཧ་ཅང་ཡིད་དབང་འཕྲོག་
པ་དང་སྤྲོ་སེམས་སློང་བ་ཞིག་ཡིན་མོད། འོན་ཀྱང་། དེ་དག་སྒྲུང་གཏམ་དུ་ཕབ་ཚེ་དེ་
འདྲའི་འདྲ་ཆགས་པོ་ཞིག་མ་ཡིན། འཆར་ཡན་རིང་ལུགས་ཀྱི་རྩོམ་པ་པོ་ཚོས་དོན་འདིའི་
རིགས་ལ་གཟབ་ནན་བྱེད་འོས་ཏེ། གལ་ཏེ་མི་རྣམས་ལ་དགའ་བ་སྟེར་མི་ནུས་པའི་བརྗོད་
གཞིའི་སྟེང་དུ་རྩོལ་བ་བསྐྱེད་ཚེ། གཞན་ལ་སུན་སྣང་སྦྱིན་པའམ་ཐ་ན་ཕོག་ཐུག་མི་གཏོང་
བའི་ངེས་པ་ཡང་མེད། ཡིན་ན་ཡང་། བརྒྱ་ལ་བརྗོད་གཞི་འདིའི་རིགས་ངེས་པར་དུ་ཐག་
གཅོད་གཏོང་དགོས་པ་བྱུང་ན། དེ་ཡང་རྩ་བ་ནས་བསྒྲུབ་མི་ཐུབ་པ་ཞིག་ག་ལ་ཡིན། བརྗོད་
གཞི་གང་ཞིག་ཡིན་ཡང་དེ་ལ་ཚགས་དམ་པའི་དོན་དངོས་རང་བཞིན་ཞིག་ཡོད་ཅིང་།
དོན་དངོས་རང་བཞིན་དེ་ནི་གང་དེའི་ཁྱད་དུ་འཕགས་པའི་རྒྱབ་རྟེན་ཁོ་ན་རེད། དེ་ལྟར་
ན། རྩོམ་ཡིག་གི་སྲོལ་རྒྱུན་སྟེང་གི་ལུགས་མཐུན་རང་བཞིན་དེ་ཡང་ངང་ངམ་ཤུགས་ཀྱིས་
“ལིས་འཛོམས་ཡོད་པ་རེད། དཔེར་ན། ང་ཚོས “ཧྲིན་པ་ཐའོ་རཱོའི་མཚན་མོ” དང་།
སཱི་པིན་གྱི་ས་འགུལ་ཆེན་པོ།” “ལུན་ཏུན་གྱི་ནད་ཡམས་ཆེན་མོ།” “པེ་ཏོན་ཞི་ནཱའི་
གཡུལ་འགྱེད།” ད་དུང “ཇར་ཀི་ཏའི་བཙོན་མ་བརྒྱ་དང་ཉེར་གསུམ་བཙོན་ཁང་གི་ཤོང་
རྒྱ་ཆུང་དྲགས་པས་དབུགས་འགགས་ཏེ་ཤི་བ” སོགས་མི་ཤི་རྟ་འགྱེལ་གྱི་གསར་འགྱུར་
ཀློག་པའི་སྐབས་སུ་ཅིའི་ཕྱིར་དངངས་འདར་དང་ཡིད་སེམས་འཁྲུགས་ཡོང་བ་ཡིན་ནམ།
187

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གསར་འགྱུར་འདི་དག་གིས་མི་ལ་དངངས་འདར་སློང་དོན་ནི་དེ་ལ་བདེན་དོན་རང་
བཞིན་རྣལ་མ་ཞིག་ཡོད་པའི་སྟབས་རེད། གལ་ཏེ་གསར་འགྱུར་འདི་དག་བཅོས་མ་ཞིག་
ཡིན་པའི་དབང་དུ་བཏང་ན་ང་ཚོར་འདི་འདྲའི་ཚོར་བ་འབྱུང་ཐབས་མེད་པར་མ་ཟད། ད་
དུང་དེ་ལས་ལྡོག་སྟེ་སུན་སྣང་ཚད་མེད་ཅིག་སྐྱེ་ངེས་ཡིན།
གོང་དུ་ངས་གླེང་བ་དེ་དག་ཐམས་ཅད་ནི་ལོ་རྒྱུས་སྟེང་གི་ཧ་ཅང་གལ་ཆེ་བའི་
ཆགས་འཇིག་སྐོར་གྱི་གསར་འགྱུར་རེད། ཡིན་ན་ཡང་། ད་དུང་དེ་ལས་ཀྱང་གལ་ཆེ་བའི་
རྒྱུ་རྐྱེན་ཞིཞིག་གིས་མི་ཤི་རྟ་འགྱེལ་གྱི་ཆག་སྒོ་འདིའི་སྟེང་ནས་ང་ཚོར་ཧ་ཅང་གཏིང་ཟབ་
པའི་བག་ཆགས་ཤིག་བཞག་ཡོད་དེ། དེ་ཡང་དོན་རྐྱེན་འདི་དག་གི་ཁྲོད་དུ་རྐྱེན་ལམ་དུ་
ཕྱིན་པའི་མི་ཧ་ཅང་མང་པོ་ཡོད་པ་དང་། སྨྲ་བསམ་བརྗོད་འདས་ཀྱི་སྡུག་བསྔལ་སྣ་ཚོགས་
མིའི་རིགས་ཀྱི་ལོ་རྒྱུས་སྟེང་དུ་བྱུང་མྱོང་བ་རེད། འོན་ཀྱང་། ང་ལ་མཚོན་ན་མི་སྒེར་གྱིས་
མནར་གཅོད་དང་སྡུག་བསྔལ་མྱངས་པའི་བརྗོད་གཞི་དེ་འགོད་འདོད་པ་ལས་ཐུན་མོང་
གིས་མྱངས་པའི་ཆག་སྒོ་ཆེན་པོ་དེའི་རིགས་ཡེ་ནས་འབྲི་མི་འདོད། སྡུག་བསྔལ་གྱི་མཐར་
ཐུག་པ་ནི་སྤྱི་ལ་ཁྱབ་པ་ཞིག་མིན་པར་མི་བྱེ་བྲག་པའི་སྟེང་དུ་འབབ་པ་ཞིག་རེད། དེ་བས།
མི་བྱེ་བྲག་པས་མྱོང་བའི་ཚད་མེད་པའི་སྡུག་བསྔལ་དང་འཇིགས་སྐྲག་ནི་ནམ་ཡང་ཐུན་
མོང་དུ་མི་འགྲོ་བས་ང་ཚོས་དེའི་ཐད་ནས་གནམ་རྒན་མར་བཀའ་དྲིན་མི་ཞུ་ཀ་མེད་རེད།
“དུར་དུ་གསོན་སྦེད་བྱེད་པ” ནི་མིའི་རིགས་ཀྱི་ཆེས་མཐར་ཐུག་པའི་སྡུག་བསྔལ་
ཡིན་པ་སྨོས་མ་དགོས། འཇིག་རྟེན་མི་ཡུལ་དུ་གསོན་པོར་དུར་དུ་སྦེད་པའི་དོན་འདི་
དངོས་སུ་གནས་པར་མ་ཟད། ད་དུང་རྟག་པར་འབྱུང་ཞིང་ཐོས་རྒྱུ་ཡོད་པ་རེད། སྐྱེ་བ་དང་
འཆི་བའི་བར་དུ་མཚམས་ཐིག་རབ་རིབ་ཙམ་ལས་མེད་པས་ཚེ་སྲོག་གི་མཐའ་གནས་
གང་དུ་ཡོད་པ་དང་། འཆི་བའི་མགོ་རྩོམ་ས་གང་དུ་ཡོད་པ་སོགས་ནི་སུ་ཞིག་གིས་ཚིག་
ཐག་ཆོད་པའི་སྒོ་ནས་བཤད་ཐུབ་བམ། ནད་ཀྱི་རྐྱེན་པས་མི་ལ་ལ་ནི་བལྟས་པ་ཙམ་གྱིས་
188

བྱི་ལ་ནག་པོ།
ཚེ་སྲོག་གི་རྗེས་ཤུལ་ཉག་ཙམ་ཡང་མེད་པར་སྔར་ནས་ཚེ་ཡི་འཕེན་པ་རྫོགས་ཟིན་པ་འདྲ་
མོད། ཡིན་ན་ཡང་། མི་ལུས་ཀྱི་ཆགས་ལུགས་ནི་འཇིག་རྟེན་བྱེད་པོའི་ཆེས་ལེགས་པའི་
བརྩམས་ཆོས་ཡིན་པས་དོན་དངོས་ཐོག་ནད་པ་དེ་རྩ་བ་ནས་ཤི་མེད་པར་དུས་ཚོད་ཡུན་
ཙམ་འགོར་རྗེས། གཟུགས་མེད་ཀྱི་སྟོབས་ཤུགས་ཤིག་གིས་མི་ལུས་ཀྱི་ཁོག་པའི་སོ་འཁོར་
དག་ལ་སླར་ཡང་སྐུལ་འདེད་བྱས་པ་བཞིན་ནད་པའི་ཚེ་སྲོག་ལ་ཡང་བསྐྱར་འཁོར་སྐྱོད་
བྱེད་དུ་འཇུག་པ་རེད། ངོ་མ། གསེར་རྫ་ཆག་ན་སྦྱོར་ཐུབ་པ་དང་དངུལ་སྐུད་ཆད་ན་མཐུད་
ནུས་པ་ཡིན་མོད། འོན་ཀྱང་། སྐབས་འདིར་མིའི་རྣམ་ཤེས་ནི་གནས་གང་ཞིག་ཏུ་འཕྱོ་
བཞིན་ཡོད་དམ།
གལ་ཏེ་ནད་པ་ཞིག་ཤི་ཁུལ་བྱས་པས་གསོན་པོར་དུར་དུ་སྦས་པའི་དཔེ་བརྗོད(དོན་
དག་འདིའི་རིགས་དངོས་སུ་བྱུང་མྱོང)རེ་ཞིག་ཕར་དོར་ཏེ་མི་གླེང་བའི་དབང་དུ་བཏང་
ན། དོན་དངོས་སུ། ང་ཚོས་ད་དུང་མི་རྣམས་ཀྱི་ཉམས་མྱོང་དང་གསོ་བ་རིག་པའི་ཐད་
ཀའི་བདེན་དཔང་དག་ལས་གསོན་སྦེད་སྐོར་གྱི་དོན་དངོས་ཀྱི་རྗེས་ཤུལ་འབོར་ཆེན་རྙེད་
ཐུབ་པ་རེད། གལ་ཏེ། དགོས་དབང་འདྲ་བྱུང་ན། ངས་མྱུར་བ་མྱུར་དུ་དེ་འདྲའི་མཚན་
གཞི་བརྒྱ་ཕྲག་ཙམ་སྟོན་ཐུབ་ངེས་ཡིན། མཚན་གཞི་གྲངས་མེད་ཀྱི་ཁྲོད་དུ། ཁྱེད་རྣམ་
པས་ཅུང་མ་འགོར་བའི་སྔོན་དུ་པཱ་ཨར་ཏིས་མཱོ་གྲོང་ཁྱེར་དུ་མི་གསོན་སྦེད་བྱེད་པའི་དོན་
རྐྱེན་བྱུང་བ་ཡིད་ན་གསལ་བོར་བཅངས་ཡོད་པ་ང་ལ་ཡིད་ཆེས་ཡོད། སྐབས་དེར། དོན་
དེ་ག་ས་གར་ཁྱབ་སྟེ་མི་རྣམས་ལ་འཇིགས་སྣང་དང་དངངས་སྐྲག་བསྐྱལ་ཡོང་། དེ་ཡང་།
པཱ་ཨར་ཏིས་མཱོ་གྲོང་ཁྱེར་དུ་མིང་གྲགས་ཆེ་བའི་མི་སེར་ཞིག་ཡོད་ལ། ཁོང་ནི་རྒྱལ་ཚོགས་
ཀྱི་གྲོས་མི་དང་ཁྲིམས་རྩོད་པའི་གཟི་བརྗིད་ལྡན་པའི་ལས་འགན་གཉིས་གཅིག་ལྕོགས་
སུ་ཁུར་མཁན་ཞིག་ཡིན། ཁོང་གི་ཆུང་མར་གློ་བུར་དུ་ནད་ཡ་མཚན་ཅན་ཞིག་ཕོག་བྱུང་
ལ། ནད་གཞི་དེས་རེ་ཞིག་སྨན་པ་རྣམས་ཀྱང་ཅི་བྱ་གཏོལ་མེད་དུ་གྱུར། ལུས་པོ་དང་
189

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སེམས་ཁམས་ཀྱི་མནར་གཅོད་མང་པོ་མྱངས་པའི་མཐའ་མར་ནད་མ་འདི་ལྔ་ལམ་དུ་
གཤེགས་པའམ་ཡང་ན་འཆི་ལམ་དུ་འགྲོ་བའི་ཁྲུན་ཐག་བཅད་འདུག་ཅེས་བཤད་ཆོག
ངས་དེ་ལྟར་བཤད་དོན་ནི་འཆི་ལྟས་ཡོད་ཚད་ནི་ནད་པའི་ལུས་སྟེང་དུ་སྨིན་ཡོད་པས།
མོ་ཤི་བའི་དོན་དངོས་འདི་ལ་ཐེ་ཚོམ་གྱི་གནས་མི་འདུག་སྟེ། མོའི་མིག་གི་འོད་མདངས་
ཉམས་ཤིང་མཆུ་འདབ་དག་དུང་ལྟར་དཀར་པོར་གྱུར་འདུག་པར་མ་ཟད། ངོ་གདོང་
འོབས་སུ་བརྡིབས་པ་དང་འཕར་རྩ་འཇགས་ཤིང་ལུས་པོ་ཡང་འཁྱགས་པོར་གྱུར། མོ་ཤི་
རྗེས་ཉིན་གསུམ་གྱི་རིང་ལ་དུར་དུ་མ་སྦས་པས་བེམ་པོ་ཧ་ཅང་རེངས་པོར་གྱུར་ཅིང་།
མཐའ་མར་རུལ་མྱགས་སུ་འགྲོ་བར་དོགས་ཏེ་ད་གཟོད་འཚབ་འཚུབ་ཀྱི་ངང་དུ་གཤིན་
ཆོས་བསྒྲུབས་པ་རེད།
ཡུལ་མི་རྣམས་ཀྱིས་ཁྱིམ་རྒྱུད་ཀྱི་བང་སོའི་ནང་དུ་བུད་མེད་འདིའི་པུར་སྒམ་
བསླངས་རྗེས་མཐའ་གཅིག་ཏུ་ཞལ་ཞལ་ལེགས་པོར་བྱས་ནས་བཞག ལོ་གསུམ་འགོར་
རྗེས། མི་རྣམས་ཀྱིས་སླར་ཡང་རྡོ་ཆས་ཀྱི་པུར་སྒམ་ཞིག་ནང་དུ་འཇོག་པའི་ཆེད་དུ་བང་
སོའི་ཁ་ཕྱེ་དགོས་བྱུང་བ་རེད། བང་སོའི་ཁ་འབྱེད་མཁན་ནི་བུད་མེད་འདིའི་ཁྱོ་ག་རེད།
ཡིན་ན་ཡང་། སྐབས་དེར། ཁྱོ་གས་ཧ་ཅང་འཇིགས་ཡེར་བའི་སྣང་ཚུལ་མངོན་སུམ་དུ་
མཐོང་བྱུང་། དེ་ཡང་། བང་སོའི་སྒོ་གླེགས་ཕྱིར་འབྱེད་པའི་སྐད་ཅིག་མ་དེར། གཤིན་གོས་
དཀར་པོ་གཡོགས་པའི་བེམ་པོ་ཞིག་ལྷུང་ཡོང་སྟེ་ཁྱོ་གའི་པང་དུ་འགྱེལ་བྱུང་། དེ་ནི་སྔོན་
ནས་གཤེགས་ཟིན་པའི་ཆུང་མའི་ཀེང་རུས་རེད་ཨང་། ཡ་མཚར་བ་ལ། ཀེང་རུས་སྟེང་གི་
གོས་དཀར་དེ་ཉག་ཙམ་ཡང་རུལ་མེད་པ་རེད།
བརྟག་དཔྱད་ཞིབ་མོ་ལས་ཤེས་པ་ལྟར་ན། བུད་མེད་འདི་དུར་དུ་སྦས་པའི་ཉིན་
གསུམ་པར་གློ་བུར་དུ་དབུགས་རྒྱས་པ་དང་། པུར་སྒམ་དུ་སྲོག་བསྡོས་ཀྱིས་འཕག་
འཚག་བྱས་ཏེ་གྱང་ལྡེབས་ཀྱི་སྒྲོམ་ཤིང་གཏོར་ནས་སར་གཡུགས་རྗེས་སྒོ་ཕྱིར་བྲོས་
190

བྱི་ལ་ནག་པོ།
ཡོང་བ་རེད། སྐབས་དེར། བང་སོའི་ནང་དུ་སེམས་ཆུང་མ་བྱས་པར་བསྐྱུར་བའི་སྒྲོན་
མེ་སྣུམ་བཀང་བ་ཞིག་ཡོད་པ་དེ་ད་ལྟ་སྣུམ་ཡོངས་སུ་ཟད་པའམ་ཡང་ན་གཞི་ནས་ཡལ་
བར་གྱུར་པ་ཡིན་ལས་ཆེ། གཞན་ཡང་། བང་སོའི་ནང་འཇིགས་ཡེར་བའི་དོན་དག་
ཅིག་བྱུང་འདུག་སྟེ། དུར་སྒམ་གཏོར་བའི་ཤིང་དུམ་ཞིག་རྡོ་སྐས་ཆེས་མཐོན་པོ་དེའི་
སྟེང་དུ་གཡུགས་འདུག དེར་བལྟས་ན། བུད་མེད་དེས་སྐབས་དེར་ནང་རོལ་གྱི་གནས་
ཚུལ་ཕྱི་ཡིས་དོ་སྣང་ཡོང་བའི་ཆེད་དུ་པུར་སྒམ་ལས་ཐོར་བའི་ཤིང་དུམ་གྱིས་བང་སོའི་
ལྕགས་སྒོ་བརྡུངས་པ་ཡིན་པ་འདྲ། ཡིན་ན་ཡང་། མོས་ཇི་ལྟར་བརྡུངས་ན་དེ་ཙམ་གྱིས་
འཇིགས་སྣང་སྐྱེས་འོངས་པས་མཐའ་མར་བརྒྱལ་བར་གྱུར་པ་དང་དེ་ནས་བཟུང་མོ་
དངོས་སུ་ཚེ་ལས་འདས་པ་དང་། མོའི་ལུས་པོ་ས་ལ་འགྱེལ་བར་རྩོམ་སྐབས་དེར་གོས་
ཀྱི་སྣེ་མོ་ལྕགས་སྒོའི་སྟེང་གི་ཅི་ཞིག་ལ་བསྐོན་བྱུང་བས། ལུས་པོ་ཀྲོང་ངེར་སྔར་གྱི་ཁ་
མལ་དུ་འགྲེང་སྟེ་རུལ་བར་གྱུར་པ་རེད།
སྤྱི་ལོ་ཆིག་སྟོང་བརྒྱད་བརྒྱ་དང་བཅུའི་ལོར་། ཧྥ་རན་སིའི་རྒྱལ་ཁབ་ཏུ་མི་གསོན་
པོར་དུར་དུ་སྦེད་པའི་དོན་དག་ཅིག་བྱུང་ལ།དེའི་བྱེ་བྲག་གི་བྱུང་རིམ་ངོ་མ་ནི་སྒྲུང་གཏམ་
ལས་ཀྱང་ཧ་ལས་པ་ཞིག་རེད། མིང་ལ་ཝེ་ཁཱོ་ཐོ་ལིས་ནཱ‘རཱ་ཧྥེར་ཅཱ་ཏི་ཟེར་བའི་ན་ཆུང་བུ་
མོ་ཞིག་ཡོད་པ་དེ་ནི་གཏམ་རྒྱུད་ཀྱི་མི་སྣ་གཙོ་བོ་སྟེ། མོ་ནི་སྐུ་དྲག་ཅིག་གི་ཁྱིམ་ནས་སྐྱེས་
ཤིང་མཛེས་མ་མེ་ཏོག་དང་འདྲ་བ་ཞིག་ཡིན། གསར་བུ་མང་པོ་ཞིག་གིས་མོར་རེ་སྙེག་
བྱེད་ཀྱིན་ཡོད་ལ། དེའི་ནང་གི་གཅིག་ནི་རྩོམ་པ་པོ་དབུལ་བོའམ་གསར་འགོད་པ་ཀྲུའུ་
ལེ་ཨན•པོ་ཞེ་ཤྲཱི་ཟེར་བ་དེ་རེད། འདི་པ་གཤིས་ཀ་བཟང་ཞིང་བློ་བག་ཡངས་ལ་ཀུན་དང་
མཐུན་པར་མ་ཟད། ཡོན་ཏན་ཤིན་ཏུ་ལྡན་པས་བུ་མོ་དེས་བློར་འབབ་ཀྱིན་ཡོད་ཅིང་། ཡང་
གཅིག་བཤད་ན། བུ་མོའི་སེམས་པའི་ཉ་མོ་ནི་སྔར་ནས་དབུལ་བོ་འདིའི་བརྩེ་དུང་གི་དོལ་
དུ་ལྷུང་ཡོད་པ་རེད། ཡིན་ན་ཡང་། བུ་མོའི་རིགས་རུས་ཀྱི་སྙེམས་པ་དེས་མཐའ་མར་ཁོ་
191

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཉིས་བར་གྱི་བརྩེ་དུང་ལ་རྡོག་རྫི་བཏང་ནས་ཕམ་ཁའི་ལམ་དུ་བསྐྱལ་བ་དང་། མཇུག་
མཐར། བུ་མོ་དེ་མིང་ལ་ལེ་ནའེ་ཨར་ཟེར་བའི་ཧ་ཅང་མིང་གྲགས་ཅན་གྱི་དངུལ་གཉེར་
པའམ་ཕྱི་འབྲེལ་པ་ཞིག་གི་ཆུང་མར་ཕྱིན། སྐུ་ཞབས་ལེ་ནའེ་ཨར་གཉེན་བསྒྲིགས་རྗེས་
ཆུང་མར་འདང་རྩིས་མེད་པར་གྱུར་པ་དང་། ཐ་ན་ཁ་གྲག་པ་ཙམ་གྱིས་སྡིགས་དམོད་དང་
གཅར་རྡུང་ཁོ་ན་བྱེད། ཡིད་སྐྱོ་བའི་གཉེན་སྒྲིག་གི་མནར་གཅོད་འོག་ཏུ་ལོ་ངོ་དུ་མ་འགོར་
རྗེས། མོ་སེམས་སྡུག་གི་ངང་ནས་ཕྱི་མའི་ཡུལ་དུ་འཁྱམས་པའམ་ཡང་ན་མ་མཐའི་འཆི་
ལྟས་མཐའ་དག་མོའི་ལུས་སྟེང་དུ་ཤར་ཏེ་མི་རྣམས་ལ་མོ་ཤི་ཟིན་པའི་སྣང་བ་བྱིན། ཕྱིས་
སུ། མོའི་བེམ་པོ་ཁྱོ་གའི་ཁྱིམ་རྒྱུད་ཀྱི་བང་སོར་མ་བཅུག་པར་ཕ་ཡུལ་གྱི་དུར་ས་དཀྱུས་མ་
ཞིག་ཏུ་བསྐྱལ།
སྐབས་དེར། རྩོམ་པ་པོ་དབུལ་བོ་དེས་སྔར་བཞིན་མོ་རང་དྲན་པས་རབ་ཏུ་གདུངས་
ཏེ་ཕ་རི་སིར་ཁ་གྱེས་ནས་ལམ་ཐག་རིང་པོར་མ་འཛེམ་པར་མཛའ་མོའི་དུར་ཁྲོད་དུ་
སླེབས། ཁོང་གིས་བསམ་པར་སྤྱིར་ན་མོ་དང་འགྲམ་པ་གླན་ཏེ་སེམས་གཏམ་གླེང་བའི་
སྐལ་བ་རྫོགས་ན་ཡང་མོའི་སྐྲ་ལོ་བྲེགས་ཏེ་དྲན་རྟེན་དུ་བཞག་ན་ཅི་མ་རུང་སྙམ། སྨག་
རུམ་སྟུག་ཅིང་སྲོད་རླུང་དྲག་ཏུ་ལྡང་བའི་མཚན་མོ་ཞིག་ལ། རྩོམ་པ་པོས་དངོས་སུ་ཝེ་
ཁཱོ་ཐོ་ལིས་ནཱ‘རཱ་ཧྥེར་ཅཱ་ཏིའི་པུར་སྒམ་ས་འོག་ནས་བཏོན་ཏེ་མོའི་སྐྲ་ལོ་འབྲེག་པར་རྩོམ་
སྐབས། མོས་མིག་ཟུང་ཅེར་ཏེ་རང་ལ་བལྟས་འདུག་པ་མཐོང་ལ། མ་གཞིར་ཝེ་ཁཱོ་ཐོ་ལིས་
ནཱ·རཱ་ཧྥེར་ཅཱ་ཏི་ཤི་མེད་པར་གསོན་པོར་དུར་དུ་སྦས་པ་ཡིན་ཚོད་རེད། སྐབས་དེར། མོ་
ཤི་ཡག་བྱུང་མེད་པས་མཛའ་བོའི་དུང་སེམས་ཀྱི་དྲོད་འཇམ་ལ་བརྟེན་ནས་ད་གཟོད་
འདི་ཕྱི་གཉིས་ཀྱི་མཚམས་ནས་གཉིད་ལས་སད་པ་རེད། རྩོམ་པ་པོས་སྐབས་དེར་རབ་ཏུ་
དཀོན་པའི་རིན་པོ་ཆེ་ཞིག་རྙེད་པ་དང་འདྲ་བར་དགའ་སྤྲོ་ཚད་མེད་ཀྱི་ངང་ནས་མོ་པང་
དུ་བསྡམས་ཏེ་སྡེ་བའི་ནང་གི་སྡོད་ཁང་དུ་ཁྱེར་ཡོང་བ་དང་། གསོ་རིག་གི་ཤེས་བྱར་བརྟེན་
192

བྱི་ལ་ནག་པོ།
ནས་མོར་སྨན་གསོ་བྱས། མཇུག་མཐར་ཁོང་གི་མཛའ་མོར་སླར་ཡང་དབུགས་ཁྲག་རྒྱས་
ཏེ་གསོན་ལམ་དུ་ཞུགས་པ་དང་རང་ཉིད་ཀྱི་དྲིན་ཆེན་ཡང་ངོ་ཤེས་པར་གྱུར། ཕྱིས་སུ། མོ་
རྩོམ་པ་པོའི་འཁྲིས་སུ་བློ་བག་ཕེབས་པའི་སྒོ་ནས་ཁམས་གསོ་མཛད་དེ་ག་ལེ་ག་ལེར་བདེ་
ཐང་དུ་གྱུར། སྐབས་དེར། རྩོམ་པ་པོ་དབུལ་བོ་དེའི་འགྲན་ཟླ་མེད་པའི་ཁྲེལ་གཞུང་གིས་ཝེ་
ཁཱོ་ཐོ་ལིས་ནཱ“རཱ་ཧྥེར་ཅཱ་ཏི་ལ་ཡིད་འགུལ་ཐེབས་ཏེ། མོ་འདས་ལོག་བྱུང་བའི་གནས་ཚུལ་
ཁྱོ་གར་ཤེས་སུ་འཇུག་མ་འདོད་པ་དང་། དེ་བཞིན་དུ་ཁྱོ་གའི་གམ་དུ་ཡང་ལྡོག་མ་འདོད་
པར་མཛའ་བོའི་རྗེས་འབྲངས་ཏེ་ཨ་རིར་གནས་སྤར།
དུས་ཀྱི་ཆུ་བོ་ནམ་ཡང་མདུན་དུ་བཞུར་གྱིན་འདུག མིག་རྡེབ་དབང་ཙམ་གྱི་རིང་
དུ་མི་ལོ་ཉི་ཤུ་འགྱངས་སོང་། ཝེ་ཁཱོ་ཐོ་ལིས་ནཱ“རཱ་ཧྥེར་ཅཱ་ཏིའི་བསམ་པར་ད་ནི་རང་ཉིད་
རྒས་ཟིན་པས་གཞན་གྱིས་རང་ཉིད་ངོས་མི་ཟིན་སྙམ་སྟེ་ཁྱོ་བོ་དང་མཉམ་དུ་ཕྱིར་ཧྥ་རན་
སིར་ལོག ཡིན་ན་ཡང་། བསམ་ཡུལ་ལས་འདས་པར། ཐེངས་ཤིག་གི་གློ་བུར་གྱི་ཐུག་
འཕྲད་ཅིག་ལས་སྔོན་གྱི་ཁྱོ་བོ་ལེ་ནའེ་ཨར་གྱིས་མཐོང་མ་ཐག་ནས་མོ་ངོས་ཟིན་པར་མ་
ཝེ་ཟད། ད་དུང་མོ་སླར་ཡང་རང་གི་གམ་དུ་ལྡོག་དགོས་པའི་རེ་བ་བཏོན། ཡིན་ན་ཡང་། ཝེ
ཁཱོ་ཐོ་ལིས་ནཱ•རཱ་ཧྥེར་ཅཱ་ཏི་དེ་ལ་གཏན་ནས་འཐད་པ་མ་བྱུང་བ་དང་། ཁྲིམས་ཁང་གིས་
ཀྱང་ཁོ་གཉིས་ལོ་ངོ་ཉི་ཤུར་ཕན་ཚུན་ལ་ཁ་གྱེས་ཏེ་རང་སར་བསྡད་པས་གནས་ལུགས་
དང་ཁྲིམས་ལུགས་གང་ཐད་ནས་ཀྱང་ལེ་ནའེ་ཨར་ལ་ཁྱོ་བོའི་དབང་ཆ་མ་སྤྲད་པ་རེད།
གཞན་ཡང་། 《ཕྱི་ནད་སྨན་བཅོས》དུས་དེབ་སྟེང་དུ་གཞན་ལ་ཕངས་སེམས་སྐྱེ་བར་
བྱེད་པའི་མི་གསོན་པོ་དུར་དུ་སྦས་པའི་དོན་རྐྱེན་ཞིག་བཀོད་འདུག་སྟེ། དུས་དེབ་འདི་ནི་
འཇར་མན་གྱི་ལའེ་པེས་ཞི་ས་ཁུལ་ནས་ཐོན་པ་ཡིན་ལ། ཆེད་ལས་ཀྱི་དབང་གྲགས་མཐོ་
ཞིང་རྩོམ་གྱི་ནང་དོན་མཐའ་དག་དོན་དངོས་སུ་གཏོགས། གལ་ཏེ་ཨ་མེ་རི་ཁའི་དཔེ་སྐྲུན་
ཁང་གི་སྦྱིན་བདག་གང་ཞིག་གིས་པར་གཞི་འདི་ལ་མིང་རྟགས་བཀོད་པར་མ་ཟད། ལོ་ཙཱ་
193

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྦྱར་ཏེ་འགྲེམས་སྤེལ་བྱེད་ཐུབ་པ་བྱུང་ན་དེ་ནི་དངོས་གནས་དོན་དག་བཟང་པོ་ཞིག་རེད།
དུས་དེབ་སྟེང་དུ་བཀོད་པའི་དོན་རྐྱེན་ནི་འདི་ལྟ་སྟེ། ལུས་སྟོབས་དར་ཞིང་ཟོ་
མདངས་རབ་ཏུ་རྒྱས་པའི་དམག་དཔོན་ཞིག་ཡོད་པ་དེ་སེམས་ཆུང་མ་བྱས་པར་རྟ་ལས་
ལྷུང་བ་དང་། སྟབས་མ་ལེགས་པར་མགོ་བོ་ས་ལ་དྲག་ཏུ་བརྡབས་ནས་དབང་པོ་ཤོར་བ་
རེད། སྨན་པས་བརྟག་དཔྱད་བྱས་རྗེས། ཁོའི་ཀླད་པར་སེར་ག་ཅུང་ཟད་ཤོར་འདུག་པ་ལས་
ཚེ་སྲོག་ལ་ཉེན་ཁ་མེད་པ་མཐོང་ནས། གཤག་བཅོས་བྱས་ཏེ་ལེགས་གྲུབ་བྱུང་མོད། འོན་
ཀྱང་། སྨན་པས་མུ་མཐུད་དུ་ཁོ་ལ་ཁྲག་བཏང་ཞིང་ཟུག་འཇོམས་ལ་སོགས་པའི་སྤྱིར་
བཏང་གི་སྨན་བཅོས་བྱེད་ཐབས་ཙམ་ལས་མ་སྤྱད་པས་མ་བསམ་ས་ནས་བརྒྱལ་བ་ལས་
སངས་མ་ཐུབ་པར་ནད་གཞི་ཇེ་ཐུར་སོང་བ་དང་། མཇུག་མཐར་སྨན་པས་ཁོ་རང་རྐྱེན་
ལམ་དུ་ཕྱིན་པར་ཁྱབ་བསྒྲགས་བྱས།
ནམ་ཟླ་དྲོ་བའི་གཟའ་ཕུར་བུའི་ཉིན་ཞིག་ལ། སྤྱི་སྤྱོད་དུར་ཁང་ཞིག་ཏུ་དམག་དཔོན་
འདི་ལ་སྟབས་བདེ་དང་འཚབ་འཚུབ་ཀྱི་སྒོ་ནས་དུར་འཇུག་གི་ཆོ་ག་སྤེལ། གཟའ་ཉི་མར་
མྱ་ངན་དུ་སླེབས་པའི་མི་རྣམས་ནམ་རྒྱུན་དང་འདྲ་བར་གཞི་གཅིག་ཏུ་འཛོམས་འོངས་
ལ། ཉིན་གུང་གི་དུས་སུ། ཞིང་པ་ཞིག་གི་གཏམ་བཤད་ཀྱིས་ཚང་མར་ཟིང་སློང་ཆེན་པོ་
བཟོས་བྱུང༌། ཁོས་བཤད་རྒྱུར། ཁོ་རང་ད་ཅི་དམག་དཔོན་འདིའི་བང་སོའི་སྟེང་དུ་ཙོག་སྟེ་
ངལ་གསོ་སྐབས། ས་ངོས་འགུལ་ཞིང་གཡོ་བའི་སྣང་བ་དྲག་པོ་ཞིག་སྐྱེས་འོངས་ལ། གནས་
ཚུལ་ལ་བལྟས་ན་ས་འོག་ཏུ “མི” ཞིག་གིས་འཕག་ར་དང་རྡུང་རྡེག་གཏོང་བ་འདྲ་
ཟེར། དང་ཐོག ཞིང་པ་དེའི་གཏམ་དེ་ལ་ཁ་ཡ་བྱེད་མཁན་མ་བྱུང་མོད། འོན་ཀྱང་། ཁོའི་
གདོང་གི་འཇིགས་ཉམས་ནི་བཅོས་མ་དང་གཏན་ནས་མི་མཚུངས་པ་དང་། དེ་བཞིན་དུ་
སྡུག་ཡུས་མ་ཎི་བགྲང་བགྲང་བྱེད་པས་མཐའ་མར་མི་རྣམས་ཀྱིས་དེ་ལ་དོ་སྣང་བྱས་བྱུང་
བ་རེད། ཅུང་མ་འགོར་བར། མི་ཞིག་གིས་ལྕགས་ཁེམ་བཟུང་ནས་བང་སོ་སློག་པའི་མགོ་
194

བྱི་ལ་ནག་པོ།
བརྩམས་པ་དང་། སྔོན་ལ་མཚམས་སྦྱོར་བྱས་པ་ལྟར། དམག་དཔོན་འདིའི་བེམ་པོ་སྟབས་
བདེའི་སྒོས་དུར་དུ་བཅུག་ཡོད་པས་སའི་གཏིང་རུམ་དུ་སོང་མེད་པར་དུས་ཡུན་ཅུང་ཙམ་
གྱི་རིང “ཤི་བོའི” མགོ་བོ་མི་ཚོགས་ཀྱི་མདུན་དུ་མངོན་བྱུང་། “ཤི་བོའི” རྡེག་ཤུགས་
དང་འཕག་འཚག་དྲག་པོའི་རྐྱེན་གྱིས་པུར་སྒམ་གྱི་ཁ་ལེབ་ཕྱེད་ཙམ་ཞིག་ཕྱེ་འདུག་
ཅིང་། དབུགས་རྟ་རྔ་ཙམ་ལ་ཐོགས་པའི་དམག་དཔོན་འདི་པ་པུར་སྒམ་ནང་དུ་ཧོན་ཐོར་
བའི་ངང་ཙོག་འདུག
དེ་ལྟར། གསོན་པོར་དུར་དུ་སྦས་པའི་དམག་དཔོན་དེ་ཉེ་འདབས་ཀྱི་སྨན་ཁང་དུ་
བསྐྱལ། སྨན་པས་བརྟག་དཔྱད་བྱས་རྗེས་ཁོ་རང་དངོས་གནས་གསོན་འདུག་པར་ཁ་ཚོན་
བཅད་མོད། ཡིན་ན་ཡང་། དབུགས་བསྒགས་པའི་དུས་ཚོད་རིང་དྲགས་པས་ཡང་བསྐྱར་
བརྒྱལ་བར་གྱུར།ཆུ་ཚོད་དུ་མ་འགྱངས་རྗེས། ཁོ་སླར་ཡང་བརྒྱལ་བ་ལས་སད་དེ་ཉེ་འཁོར་
གྱི་གྲོགས་པོ་འགའ་ཡང་ངོས་ཟིན་པ་དང་། དངངས་སྐྲག་དང་བཅས་རང་ཉིད་གསོན་པོར་
དུར་དུ་སྦས་པའི་འཇིགས་པ་དང་སྡུག་བསྔལ་མཐའ་དག་འཆལ་མ་འཆོལ་དུ་བཤད།
ཁོའི་སྐད་ཆར་བརྟགས་ན། དུར་དུ་སྦས་རྗེས་ཀྱི་ཆུ་ཚོད་གཅིག་ལྷག་གི་རིང་དུ། ཁོ་
ལ་འདུ་ཤེས་གསལ་བོ་ཞིག་ཆགས་ཡོད་མོད། འོན་ཀྱང་རིམ་གྱིས་དྲན་པ་ཉམས་པར་
གྱུར། སྟབས་ལེགས་ནས་ཁོ་རང་དུར་དུ་སྟབས་བདེའི་ངང་བཅུག་སྟེ་བང་སོའི་སྟེང་དུ་ས་
ཉུང་ཙམ་ལས་བཀབ་མེད་པས་དབུགས་ཀྱི་རྒྱུ་བ་བཅད་མ་བྱུང་། གནས་འདིར་ཡོང་བའི་
མི་མང་པོའི་འུར་སྒྲ་དང་རྡོག་སྒྲ་དག་ཀླད་ནས་གྲག་ཡོང་སྟེ་ཁོ་རང་དཀྲོགས་པར་བྱས་
ཤིང་། ཅུང་མ་འགོར་བར། ཁོ་རང་གཞི་ནས་སད་དེ་ད་གཟོད་རང་ཉིད་ཀྱི་འཇིགས་ཡེར་
བའི་གནས་བབ་ལ་ཚོར་རྟོགས་བྱུང་སྟེ། རང་ཉིད་འདི་གར་ཡོད་པ་གཞན་ལ་རྙེད་དུ་
འཇུག་ཆེད་སྐད་ཤུགས་ཆེན་པོས་ཕ་འབོད་མ་འབོད་བྱས་པ་ཡིན་པར་འདུག
སྙན་ཞུའི་ནང་དུ་འདི་ལྟར་བསྟན་ཡོད་དེ། དེའི་རྗེས་སུ་དམག་དཔོན་འདི་བདེ་
195

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལེགས་ཀྱི་ངང་ནས་དབུགས་སོས་ཡོང་མོད། འོན་ཀྱང་། སྟབས་མ་ལེགས་པར་སྨན་བཅོས་
ཀྱི་ཚོད་ལྟའི་ཁྲོད་དུ་ཚེ་ཡི་འཕེན་པ་རྫོགས། དེ་ཡང་། ཐེངས་ཤིག་ལ་སྨན་པས་ཁོ་ལ་གློག་
རྒྱུན་གྱི་གསོ་བཅོས་མཛད་པས་མ་བསམ་ས་ནས་སླར་ཡང་དབང་པོ་ཤོར་བ་དང་། དེའི་
མུར།གློ་བུར་གྱི་ངང་ལ་གཏན་དུ་ཕྱིར་ལྡོག་རྒྱུ་མེད་པར་གྱུར།
སྤྱིར་ན། དམག་དཔོན་འདི་དངོས་གནས་གློག་རྒྱུན་བཅོས་ཐབས་ཀྱིས་ལྔ་ལམ་དུ་
བརྫངས་པར་བཤད་མོད། འོན་ཀྱང་། དོན་དངོས་ཐོག་གློག་རྒྱུན་བཅོས་ཐབས་ཀྱིས་དངོས་
གནས་མིའི་ཚེ་སྲོག་སྐྱོབ་ནུས་པ་ཡིན། ང་ལ་གསལ་ཆ་ཡོད་པའི་གློག་རྒྱུན་བཅོས་ཐབས་
ཀྱིས་མི་སྲོག་བསྐྱབས་པའི་དོན་དངོས་ཀུན་ལ་རླུང་ལྟར་གྲགས་པ་ཞིག་ཡོད་པ་དེ་འདིར་
དཔེ་རུ་དྲངས་ན་ཧ་ཅང་འཚམ་སྟེ། སྤྱི་ལོ་ཆིག་སྟོང་བརྒྱད་བརྒྱ་སོ་གཅིག་ལོར། ལུན་
ཏུན་ས་ཆའི་ལོ་ན་གཞོན་པའི་ཁྲིམས་རྩོད་པ་ཞིག་ཡོད་པ་དེ་གསོན་པོར་དུར་དུ་སྦས་ཏེ་
ཉིན་གཉིས་འགོར་རྗེས་གློག་རྒྱུན་བཅོས་ཐབས་ལ་བརྟེན་ནས་ཚེ་སྲོག་བསྐྱབས་པ་ཡིན་
ཞིང་། དོན་དེས་ཡུལ་གྲུ་དེར་གཡོ་སྐྱོམ་དྲག་པོ་ཞིག་བསླངས་ཏེ་ག་ས་གང་དུ་གཏམ་འདི་
རླུང་ལྟར་གྲགས་པར་གྱུར།
ཁྲིམས་རྩོད་པ་འདིའི་མིང་ལ་ཨའེ་ཏི་ཧྭ“སཱི་ཐི་ཕོར་ཏུན་ཟེར། ཁོ་ལ་ཐོག་མར་འབྲུམ་
ཁྲ་ཟེར་བའི་འགོ་ནད་ཅིག་བྱུང་བ་དང་དེའི་རྗེས་ནད་རྟགས་མི་འདྲ་བ་འགའ་དུས་མཉམ་
དུ་ལྡང་ནས་ལྔ་ལམ་དུ་ཕྱིན་པ་རེད། ཡིན་ན་ཡང་། རྒྱུན་ལྡན་མ་ཡིན་པའི་ནད་རྟགས་
རྣམས་མཉམ་དུ་ལྡང་བ་དེས་སྨན་པར་སྤྲོ་སྣང་ཆེན་པོ་བསླངས། དེ་བས། ནད་པ་ཚེ་ལས་
འདས་པའི་བརྡ་སྦྲན་རྗེས། སྨན་པས་ཁྱིམ་མིར་རེ་བ་ཞུས་ཏེ་བེམ་པོར་བརྟག་དཔྱད་གཏོང་
བའི་བསམ་ཚུལ་བཏོན་མོད། ཁྱིམ་མི་གཏན་ནས་འཐད་པ་མ་བྱུང་། འོན་ཀྱང་། སྨན་པ་
རྣམས་ཀྱིས་ནམ་རྒྱུན་ལྟར་བེམ་པོ་ལྐོག་ཏུ་པུར་སྒམ་ལས་བཏོན་ཏེ་གཤག་བཅོས་བྱེད་
པའི་ཐག་གཅོད་མཛད། ཁོ་ཚོས་ངལ་བ་ཅི་ཡང་བསྟེན་མ་དགོས་པར་ལུན་ཏུན་ས་ཆའི་
196

བྱི་ལ་ནག་པོ།
དུར་ས་བསློགས་ཏེ་བེམ་པོ་བརྐུ་བར་གོམས་པའི་རྐུན་ཚོགས་ཤིག་ལ་ངན་འབྲེལ་བྱས་ཏེ་
བེམ་པོ་རྐུ་རུ་བཅུག གཤིན་པོ་དུར་འཇུག་གི་ཆོ་ག་སྤེལ་བའི་ཉིན་གསུམ་པའི་དགོང་
མོར། མི་ཞིག་གིས་གཏིང་ཚད་ལ་དབྱིན་ཁྲེ་གསུམ་ཙམ་ཟབ་པའི་ས་འོག་ནས་བེམ་པོ་ཕྱིར་
བསྔོགས་ཡོང་བ་དང་། ཁ་རོག་གེར་སྒེར་གཉེར་སྨན་ཁང་ཞིག་ཏུ་སྤོས་ཏེ་གཤག་བཅོས་
སྟེགས་བུ་སྟེང་དུ་བཞག
སྨན་པས་བེམ་པོའི་ཁོག་པ་གཤགས་ཏེ་བལྟས་པར། བེམ་པོ་ཉག་ཙམ་ཡང་རུལ་
མེད་པ་མཐོང་། སྨན་པ་ཞིག་གིས་བེམ་པོར་གློག་རྒྱུན་བཅོས་ཐབས་སྤྱོད་པའི་བསམ་ཚུལ་
བཏོན་ཏེ། ཚོད་ལྟ་ཐེངས་འགའ་བྱས་རྗེས། དང་ཐོག་བེམ་པོར་རྒྱུན་ལྡན་ལས་འདས་པའི་
སྣང་ཚུལ་ཅི་ཡང་མ་བྱུང་ལ། དེའི་རྗེས་མུ་མཐུད་དུ་དེ་ལྟར་ཐེངས་རེ་གཉིས་ཙམ་ལ་ཚོད་
ལྟ་དྲག་ཏུ་བྱས་པར། གློག་རྒྱུན་བེམ་པོའི་ལུས་སུ་རྒྱུགས་ཏེ་གསོན་ཤུགས་རྒྱས་ཡོང་།
དུས་ཚོད་ནི་ལྷུང་ལྷུང་དུ་འབབ་པའི་ཆུ་བོ་བཞིན་ག་ལེར་བཞུར་བ་དང་། སྐབས་
འདིར་སྐྱ་རེངས་ཀྱི་ཕོ་ཉ་ཡང་འཆར་ལ་ཉེ། སྨན་པ་རྣམས་ཀྱིས་གཤག་བཅོས་ཀྱི་ལས་ཀའི་
མགོ་མྱུར་དུ་བརྩམ་ན་ཅི་མ་ལེགས་སྙམ་སྟེ་སྡོད་པའི་སྐབས་དེར། སློབ་མ་ཞིག་གིས་རང་
གི་གཞུང་ལུགས་ཀྱི་ལྟ་བ་ཉམས་མྱོང་གིས་བསྒྲུབ་ཆེད། བེམ་པོའི་བྲང་ཤའི་ངོས་སུ་གློག་
རྒྱུན་བཅོས་ཐབས་ཀྱི་ཚོད་ལྟ་སྤེལ་དགོས་པའི་ལྟ་ཚུལ་རྒྱུན་འཁྱོངས་བྱས། དེའི་མུར། བེམ་
པོའི་བྲང་ངོས་ནས་རྨ་ཆེན་པོ་ཞིག་གཤགས་ཏེ་བྲེལ་འཚུབ་ཀྱི་ངང་དུ་གློག་རྒྱུན་བཏང་བ
ན། བེམ་པོ་གློ་བུར་དུ་གཤག་བཅོས་སྟེགས་བུ་སྟེང་ནས་ཡར་ལངས་ཏེ་ཁང་པའི་དབུས་
སུ་ཕྱིན་ཏེ་ཡུད་ཙམ་གྱི་རིང་དུ་ཕྱོགས་བཞིར་རིག་རིག་ཏུ་བལྟས་རྗེས་གཞི་ནས་ཁ་གྲག་
བྱུང་མོད། འོན་ཀྱང་ཁོས་ཅི་ཞིག་སྨྲ་བཞིན་པ་སུས་ཀྱང་ཧ་གོ་མ་བྱུང་། ཡིན་ན་ཡང་། ཁོས་
དངོས་གནས་སྨྲ་བརྗོད་དག་ཅིང་གདངས་མཚམས་གསལ་བོའི་སྒོ་ནས་སྐད་ཆ་ཅི་ཞིག་
བཤད་བྱུང་ལ།ཚིག་འགའ་བཤད་ཚར་རྗེས་ས་ལ་ལྟིག་སེ་འགྱེལ་སོང་།
197

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མི་རྣམས་ཡུད་ཙམ་ལ་ཧ་ལས་ཤིང་ཧོན་ཐོར་བ་ལྟར་ལུས། འོན་ཀྱང་། དོན་དག་གི་
རྣམ་པ་ཧ་ཅང་འཚུབ་ཆེ་བས་ཚང་མ་ལམ་སང་བག་ཕེབས་པའི་ངང་བསྡད། ཡ་མཚར་
བ་ལ། སྐུ་ཞབས་སཱི་ཐི་ཕོར་ཏུན་ད་དུང་ཤི་མེད་པ་མངོན་གསལ་ཡིན་ཏེ། སྐབས་འདིར་ནི་
དབང་པོ་ཤོར་བ་ཙམ་རེད། སྨན་པ་རྣམས་ཀྱི་ཧུར་བརྩོན་ལ་བརྟེན་ནས་སྐུ་ཞབས་སཱི་ཐི་
ཕོར་ཎཱཏུན་མྱུར་དུ་བརྒྱལ་བ་ལས་སངས་ཏེ་ལུས་པོ་ཡང་བདེ་ཐང་ཅན་དུ་གྱུར། སྨན་པས་
ཁོའི་ལུས་ཕུང་ལ་ལྟ་ཞིབ་རྣལ་མོ་མཛད་དེ་ཁོ་རང་དངོས་གནས་ཤི་མེད་པ་ཁོ་ཐག་བཅད་
པའི་རྗེས་སུ། ཁོས་ད་གཟོད་ཁྱིམ་མིར་རང་ཉིད་འདས་ལོག་བྱུང་བའི་གནས་ཚུལ་བཤད་
པར། ཁོའི་གྲོགས་པོ་རྣམས་ནི་ཡ་མཚན་ཞིང་ཧ་ལས་པ་དང་དུས་མཚུངས་སུ་དགའ་སྤྲོ་
ཡང་སྐྱེས་བྱུང་།
དོན་རྐྱེན་འདིའི་ཁྲོད་དུ། སཱི་ཐི་ཕོར་ཏུན་རང་ཉིད་ཀྱི་བཤད་ཚུལ་ནི་ད་གཟོད་དངོས་
གནས་ཆེས་ཡ་མཚར་ཞིང་འཇིགས་དངངས་སྐྱེས་པ་ཞིག་རེད། ཁོས་གཞན་ལ་བཤད་
རྒྱུར། ཐེངས་འདིའི་བརྒྱུད་རིམ་ཧྲིལ་བོའི་ཁྲོད་དུ། ཁོ་ལ་མགོ་ནས་མཇུག་བར་དུ་ཤེས་
ཚོར་དང་དྲན་པ་ཡོད་ཅིང་། དྲན་པ་དེ་ནི་རབ་རིབ་དང་འཁྲུགས་པོ་ཞིག་ཡིན་ན་ཡང་།
ཁོའི་རང་སྟེང་དུ་བྱུང་བའི་དོན་དག་ཡོད་ཚད་དེ། དང་ཐོག་སྨན་པས་ཁོ་རང་ཚེ་ལས་
འདས་པ་ཁྱབ་བསྒྲགས་བྱས་པ་ནས་མཐའ་མཇུག་སྨན་ཁང་དུ་འགྱེལ་བའི་བར་གྱི་བྱུང་བ་
ཡོངས་རྫོགས་ཁོས་རྟོགས་ཡོད་ཚོད་རེད། འོ་ན། ཁོས་མཇུག་མཐར་སྐད་ཆ་འགའ་བཤད་
པའི་ནང་དོན་ཅི་ཡིན་ཟེར་ན། མ་གཞིར་དེ་ནི “ང་རང་ཤི་མེད” ཅེས་པའི་དོན་རེད། རྒྱུ་
མཚན་ནི། སྐབས་དེར་ཁོས་རང་ཉིད་གཤག་བཅོས་ཁང་དུ་ཡོད་པ་དང་། སྨན་པས་མྱུར་དུ་
གཤག་བཅོས་བྱེད་རྒྱུ་ཡིན་པ་གསལ་བོར་ཤེས་པས་ལུས་ཀྱི་ཤུགས་ཡོད་ཚད་བཏོན་ཏེ་སྨན་
པར “ང་རང་ཤི་མེད” ཅེས་བཤད་པ་རེད།
ངས་ད་དུང་ལྷོད་ཡངས་ཀྱི་སྒོ་ནས་མི་གསོན་པོ་དུར་དུ་སྦེད་པའི་དོན་དག་ཅིག་གླེང་
198

བྱི་ལ་ནག་པོ།
ཆོག ཡིན་ན་ཡང་། ངས་རེ་ཞིག་འདི་རུ་མཚམས་འཇོག་པར་འདོད་དེ། དཔེ་རེ་རེ་བཀོད་
དེ་དོན་དངོས་འདིར་བདེན་དཔང་བྱེད་པར་དགོས་པ་དེ་འདྲ་མི་འདུག་སྙམ། དོན་དག་ངོ་
མ་མིག་མདུན་དུ་བཤམས་ཡོད་པ་ཡིན་ན། བདེན་དཔང་བྱེད་དོན་རྩ་བ་ནས་ག་ལ་ཡོད།
བལྟས་ཚོད་ལ། མི་གསོན་པོ་དུར་དུ་སྦེད་པའི་དོན་འདི་ནི་ཧ་ཅང་ཡ་མཚར་དགོས་པ་ཞིག་
རེད། ཡིན་ན་ཡང་། ང་ཚོས་བློ་རྣལ་དུ་ཕབ་ནས་ལྟ་ཞིབ་བྱས་ན། འདི་འདྲའི་དོན་དག་ནི་
ང་ཚོས་མ་ཤེས་པ་མ་གཏོགས་དོན་ལ་འཇིག་རྟེན་སྟེང་རྒྱུན་དུ་འབྱུང་བཞིན་ཡོད་པ་ཁས་
མི་ལེན་ཐུ་མེད་རེད། དོན་དངོས་སྟེང་ང་ཚོས་བསམ་བཞིན་དང་བསམ་བཞིན་མ་ཡིན་པ་
གང་ཡིན་རུང་དུར་ས་བསློགས་ཏེ་པུར་སྒམ་གྱི་ཁ་འབྱེད་སྐབས་མི་རོ་ཡ་མཚན་གྱི་ངང་
དུ་རེངས་པོར་གནས་པའི་ཚུགས་ཀ་དེས་ནམ་རྒྱུན་མི་རྣམས་ལ་བ་སྤུ་གཟེང་བར་བྱེད་པ་
དང་། དེར་བསྟུན་ནས་རྣམ་རྟོག་དང་ཐེ་ཚོམ་དག་རང་དབང་མེད་པར་ཀླད་པའི་ནང་དུ་
ཤར་ཡོང་། དེའི་རྒྱུ་རྐྱེན་ཕལ་ཆེ་བ་ནི་ཕྱིས་སུ་མཐོང་ཐུབ་པའི་བེམ་པོའི་འདུག་སྟངས་ཀྱི་
འགྱུར་བའི་སྟེང་ནས་བྱུང་བ་ལས་དང་ཐོག་དུར་དུ་སྦེད་སྐབས་ཀྱི་ཚུགས་ཀའི་སྟེང་ནས་
བྱུང་བ་རྦད་དེ་མིན།
མི་གསོན་པོ་འདི་དག་པུར་སྒམ་དུ་བཅུག་པའི་རུས་སྒྲོམ་གྱི་ཚུགས་ཀ་ནི་དང་ཐོག་
དུར་དུ་སྦེད་སྐབས་དང་མི་འདྲ་བར་རྣམ་ཤེས་སྔ་མོ་ནས་ཕྱོགས་མཐར་འཁྱམས་ཟིན་མོད།
འོན་ཀྱང་། པུར་སྒམ་ནང་གི “མི” ལ་ཇི་འདྲའི་འཇིགས་སྣང་དང་རེ་ཆད་ཀྱི་ཚོར་བ་
ལྕི་མོ་ཞིག་ཡོད་པ་རེད་ཨང་། གསོན་སྦེད་གཏོང་བ་ནི་འཇིག་རྟེན་འདིའི་སྟེང་གི་ཧ་ཅང་
འཇིགས་སུ་རུང་བའི་དོན་ཞིག་ཡིན་པ་སྨོས་མ་དགོས་ཏེ། ས་འདམ་གྱི་བརླན་དྲི་སྟུག་པོས་
དབུགས་ཀྱི་གློ་བ་འགད་པར་བྱེད་པ་དང་། མུན་ནག་གི་ཕ་བོང་ལྕི་མོས་དབུགས་ཀྱི་རྒྱུ་
བ་གཅོད་པར་བྱེད་ཅིང་། གཤིན་གོས་ཀྱིས་ལུས་པོ་དམ་པོར་བསྒྲིལ་བ་དང་པུར་སྒམ་གྱི་
དཀྱུས་ཞེང་གིས་ནམ་མཁའ་དང་ས་གཞི་དོག་པོར་གཏོང་བ་དང་། འོད་ཀྱི་ཉག་མ་ཙམ་
199

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡང་མཐོང་ལམ་དུ་མི་སྣང་བར་མུན་པ་ཁོ་ན་ལྡང་ཞིང་། རྣ་འགྲམ་དུ་སྒྲ་གང་ཡང་ཐོས་སུ་
མེད་ཅིང་། ད་དུང་རེག་རྒྱུ་ཡོད་ཀྱང་མཐོང་དུ་མེད་པའི་རུལ་འབུ་དག་གིས་ཁད་དང་རིམ་
གྱིས་ལུས་ཡོངས་ཟིན་པའི་སྣང་བ་འཇིགས་སུ་རུང་བ་དག་བསྐྱེད་ཡོང་། སྐབས་དེར། ཁྱོད་
ཀྱིས་ད་དུང་རང་གི་ཀླད་སྟེང་དུ་མཉེན་འཇམ་གྱི་རྩྭ་ལྗང་དང་མཁའ་དབུགས་གསར་བ་
ཡོད་པ་དྲན་སྲིད་པ་དང་། གཞན་ཡང་གྲོགས་པོ་ཚོས་གལ་ཏེ་རང་ཉིད་གསོན་སྦེད་བྱས་
ཡོད་པ་རྟོགས་ཚེ་མྱུར་དུ་སྲོག་སྐྱོབ་ཏུ་སླེབས་ངེས་ཡིན་པར་སྙམ་འོངས་ལ། ཡང་གཅིག་
བཤད་ན། ཁྱེད་ཀྱིས་སྟོང་བསམ་མ་འཆང་སྟེ། མི་ཞིག་གིས་ང་རང་སྔར་བཞིན་གསོན་པོར་
གནས་པ་ཤེས་རྒྱུ་ནི་དཔེ་མི་སྲིད་ཅིང་། ངས་འཆི་བར་བསྒུག་རྒྱུ་ལས་གཞན་པའི་རེ་བ་
སྤུ་ཙམ་ཡང་མེད་པར་འདོད་པའི་བསམ་ཚུལ་སྐྱེ་ངེས་རེད། ད་ལྟ་ངས་མི་གསོན་པོ་དུར་
དུ་སྦེད་པའི་སྐོར་གྱི་དོན་འདི་དག་དྲན་པ་ཙམ་གྱིས་རང་དབང་མེད་པར་ལུས་ཡོངས་ལ་
དངངས་འདར་བརྒྱབ་འོངས་ལ། སེམས་སུ་འཇིགས་སུ་རུང་བའི་དྲན་པ་འདི་དག་དང་
ལེན་བྱེད་ཐུབ་མཁན་ཞིག་ཡོད་མི་སྲིད་སྙམ། ངེས་པར་དུ་བཤད་རྒྱུ་ཞིག་ལ། གལ་ཏེ་དཔའ་
ངར་ལྡན་ཞིང་འཇིགས་སྐྲག་མེད་པའི་སྣང་བ་འདི་འདྲ་འཕྲུལ་འོངས་ན་ཡང་། ང་ནི་མི་
གསོན་པོ་དུར་དུ་སྦེད་པའི་ཉེ་གམ་དུའང་བཅར་མི་ཕོད། འོ་ན་གསོན་སྦེད་གཏོང་བ་ནི་
མི་ཡུལ་གྱི་ཆེས་གདུག་རྩུབ་ཆེ་བའི་དོན་རྐྱེན་མ་ཡིན་ནམ། གསོན་པོར་དུར་དུ་སྦེད་པ་ནི་
དམྱལ་ཁམས་ཀྱི་ཆེས་འཇིགས་སྐྲག་ལྡན་པའི་ཉེས་ཆད་མ་ཡིན་ནམ། དེ་བས། མི་རྣམས་
ཀྱིས་ཤིན་ཏུ་ཧ་ལས་པའི་སྒོ་ནས་མི་གསོན་པོ་དུར་དུ་སྦེད་པའི་འབྲེལ་ཡོད་ཀྱི་གསར་
འགྱུར་སྙན་ཞུ་ཡོད་ཚད་ལ་ཐུགས་ཁུར་གནང་དགོས་པར་མ་ཟད། ད་དུང་ཁྱད་དུ་འཕགས་
པའི་སེམས་རྒྱུད་དྲང་པོས་གསོན་སྦེད་ཀྱི་དོན་དངོས་ལ་ཡིད་ཆེས་བརྟན་པོ་འཆང་དགོས།
འདིར་ང་རང་ཉིད་ལའང་གསོན་སྦེད་དུ་བཏང་བའི་མྱོང་བརྒྱུད་ངོ་མ་ཞིག་ཡོད་པས་ན།
གཤམ་དུ་ངས་དེའི་སྐོར་གྱི་ཚོར་བ་རྣལ་མ་དག་གླེང་བར་བྱའོ།།།
200

བྱི་ལ་ནག་པོ།
ལོ་འདི་དག་གི་རིང་ལ། ནད་མིང་མི་ངེས་པའི་ནད་གཞི་ཡ་མཚན་ཅན་ཞིག་གིས་
ང་ལ་མཐའ་གཅིག་ཏུ་དཀྲིས་བྱུང་ལ། སྨན་པས་བརྒྱལ་གཟེར་གྱི་ནད་རྟགས་ལ་བལྟས་
ནས་དེ་ལ་མིང་ཟ་ཟི་ཞིག་བཏགས་འདུག ནད་འདིའི་འབྱུང་རྐྱེན་དང་བཅོས་ཐབས་ད་
དུང་ངོས་འཛིན་གསལ་བོ་བྱུང་མེད་མོད། འོན་ཀྱང་ནད་རྟགས་ཧ་ཅང་མངོན་གསལ་ཆེ་
བ་དང་། ནད་རྟགས་མངོན་ཐེངས་རེ་ལ་ནད་པར་གཞན་དང་མི་མཚུངས་པའི་ན་ལུགས་
ཚབས་ཆེན་ཞིག་འབྱུང་གིན་འདུག་སྟེ། མཚམས་རེར་ཆུ་ཚོད་ཁ་ཤས་ལ་དབང་པོ་ཤོར་
ཏེ་གཉིད་ཀྱི་བརྟུལ་ཞུགས་ལ་གནས་པ་དང་། སྐབས་འགར་ཉིན་གང་བོར་དེ་ལྟའི་ངང་
ཚུལ་དུ་ཞུགས་ནས་འདུག་པ་རེད། དེ་ཡང་། ནད་པ་དབང་པོ་ཤོར་ཏེ་གཉིད་དུ་བྱིངས་
པ་ལྟར་སྡོད་པའི་སྐབས་སུ་ལྷོད་འཇགས་ཀྱི་ངང་དུ་གནས་ཏེ་ཚོར་ཤེས་ཅི་ཡང་མེད་པ་
དང་། སྙིང་ཁམས་ཀྱི་འཕར་ལྡིང་ཧ་ཅང་གཉོམ་ན་ཡང་ད་དུང་སྨན་པས་བརྟག་དཔྱད་
བཏང་ཆོག་པ་རེད། ནད་པའི་འགྲམ་པར་དམར་མདངས་ཅུང་ཟད་རྒྱས་པ་དང་། རྐང་ལག་
རེངས་འཁུམས་སུ་གནས་ནའང་ལུས་དྲོད་ཡོད་ཅིང་། མཆུ་ཟུར་དུ་མེ་ལོང་ཞིག་བཞག་
ཚེ་ད་དུང་ཁོའི་གློ་བའི་ནང་དུ་བརྟན་ཆགས་མིན་པའི་དབུགས་ཀྱི་འབྱིན་རྔུབ་གཉོམ་པོ་
ཞིག་ལྡང་བ་མཐོང་ཐུབ། ན་བ་ཚབས་ཆེ་བའི་སྐབས་སུ། ནད་པ་གཉིད་ཀྱིས་བརྒྱལ་ནས་
ཐ་ན་གཟའ་འཁོར་འགའ་ནས་ཟླ་བ་དུ་མའི་རིང་དུ་སངས་མཐའ་མེད་པ་དང་། སྔོན་
ཐོན་གྱི་གསོ་རིག་གི་སྒྲིག་ཆས་ཀྱིས་བརྟག་དཔྱད་བྱས་ན་ཡང་། མཐར་གཏུགས་ན་སྔར་
ནས་ཤི་ཟིན་པའམ་ཡང་ན་སྔར་བཞིན་གཉིད་ཀྱིས་བརྒྱལ་བ་གང་ཡིན་ཁྲུན་ཐག་གཅོད་
ཐབས་མེད།
དེ་བས། མི་རྣམས་ལ་བརྒྱ་ལམ་དུ་ནད་འདིའི་རིགས་ཕོག་པར་གྱུར་ཚེ། ཁྱིམ་མིའམ་
གྲོགས་པོ་དག་ནི་ནད་ཀྱི་ལྡང་ཚུལ་ལ་ཆ་རྒྱུས་ཡོད་པས་ད་གཟོད་གཉིད་ཀྱིས་བརྒྱལ་བར་
གྱུར་ཡང་བེམ་པོ་རུལ་མེད་པ་མཐོང་སྟེ་དངོས་སུ་ཤི་མི་འདུག་པར་ཡིད་ཆེས་བཅངས་
201

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཏེ་རང་དགར་དུར་དུ་སྦ་མི་སྲིད་མོད། དེ་མིན་ན། ནད་པ་གསོན་པོར་དུར་དུ་སྦེད་པ་ནི་
གཡོལ་ཐབས་མེད་པ་ཞིག་རེད། འོན་ཀྱང་། ཡ་མཚན་ཅན་གྱི་ནད་འདིའི་རིགས་ཀྱིས་
མི་རྣམས་ཤི་མདོག་མངོན་པའི་གཉིད་སྟུག་པོར་བྱིང་དུ་འཇུག་པ་བདེན་ཡང་། སྟབས་
ལེགས་པ་ཞིག་ལ། དང་ཐོག་ལྡང་བའི་སྐབས་སུ་ནད་པ་དུས་ཚོད་ཐུང་ངུའི་ནང་དུ་སད་
པར་འགྱུར་བས་གསོན་སྦེད་གཏོང་མི་སྲིད། འོན་ཀྱང་། སྤྱིར་བཏང་གི་གནས་ཚུལ་ལྟར་ན།
ཐེངས་དང་པོར་ནད་པ་གཉིད་ཀྱིས་བརྒྱལ་བའི་དུས་ཚོད་མི་རིང་ནའང་རིམ་གྱིས་ག་ལེ་
ག་ལེར་ཚབས་ཇེ་ཆེར་འགྲོ་བ་ཡིན། དང་ཐོག་གི་ཐེངས་འགའི་བརྒྱལ་འབོག་གི་སྐབས་སུ།
ནད་རྟགས་མངོན་གསལ་ཅན་ཡོད་ན་ཡང་དེ་དག་གི་བར་དུ་ཁྱད་པར་མི་འདྲ་བ་མཐོང་
དཀའ་མོད། འོན་ཀྱང་ཕྱིས་ཀྱི་བརྒྱལ་འབོག་གི་སྣང་ཚུལ་སྐབས་སུ་ནད་རྟགས་རིམ་གྱིས་
མི་འདྲ་བ་འབྱུང་བར་མ་ཟད། ཐེངས་རེའི་བརྒྱལ་འབོག་གི་དུས་ཚོད་ཀྱང་རིམ་གྱིས་ནར་
འགྱངས་སུ་འགྲོ་བ་རེད། གལ་ཏེ་ནད་པའི་གན་གྱི་མིས་ནད་རིགས་ཡ་མཚན་ཅན་འདིའི་
ནད་རྟགས་ལ་རྒྱུས་ལོན་བྱུང་ན་ནད་པ་གསོན་པོར་དུར་དུ་སྦེད་མི་སྲིད། ཡིན་ན་ཡང་།
ནད་པའི་དང་ཐོག་གི་ནད་གཞི་ཅུང་ཟད་ཚབས་ཆེ་ཞིང་བརྒྱལ་འབོག་གི་དུས་ཚོད་ཅུང་
རིང་བ་ཡིན་ན་གཞན་གྱིས་ནད་པ་དངོས་གནས་ཤི་བར་སེམས་ཏེ་གསོན་པོར་དུར་དུ་སྦེད་
པར་བྱེད་པ་རེད།དེ་ནི་ཡ་ང་བའི་སྐྱོ་གར་གྱི་འབྱུང་ཚུལ་ཞིག་རེད།
ངའི་ནད་གཞིའི་གནས་ཚུལ་དེ་དག་གསོ་བ་རིག་པའི་གཞུང་གི་བཤད་ཚུལ་དང་
ཤིན་ཏུ་མཐུན་པོ་འདུག་སྟེ། སྐབས་འགར། ང་རང་ཐོག་མའི་ཆར་ཧ་ཅང་རྒྱུན་ལྡན་ཡིན་ན་
ཡང་། དུས་ཕྱི་མའི་ནང་དུ་ག་ལེ་ག་ལེར་བརྒྱལ་འབོག་གི་རྣམ་པར་ཞུགས་འགྲོ་ལ། སྐབས་
དེར། ང་ལ་བསམ་མནོ་གཏོང་བའི་ནུས་པ་མེད་ཅིང་། སྡུག་བསྔལ་གྱི་ཚོར་བ་ཡང་མེད་
པར་རང་ཉིད་ད་དུང་ཤི་མེད་པའི་དྲན་པ་གསལ་ལ་མི་གསལ་བ་གནས་འདུག་པར་མ་ཟད།
རང་གི་ནད་ཁྲིའི་མཐའ་ལ་བསྐོར་བའི་མི་རྣམས་སུ་ཡིན་པ་ཡང་གསལ་བོར་རྟོགས་པ་རེད།
202

བྱི་ལ་ནག་པོ།
ir ང་ཐོག་མཐའ་བར་གསུམ་དུ་འདི་ལྟར་ཤི་མ་གསོན་གྱི་ངང་དུ་གནས་པར་བྱེད་ལ། དེ་
ནས་གློ་བུར་དུ་ན་མཚམས་བཞག་ན་ད་གཟོད་ངའི་འདུ་ཤེས་ཀྱང་ཅུང་ཟད་སོས་ཏེ་རིམ་
གྱིས་རྒྱུན་ལྡན་ཅན་དུ་ཆགས་པ་རེད། ཡིན་ན་ཡང་། སྐབས་ལ་ལར་ནད་ཀྱི་འབྱུང་སྟངས་
ཧ་ཅང་ཚབས་ཆེ་བར་སོང་བས། དེ་མ་ཉིད་དུ་ལུས་སྦྲིད་པ་དང་གྲང་འཁྱག་འབྱུང་བ། མགོ་
ཡོམ་འཁོར་བ། སྐྱུག་མེར་ལྡང་བའི་ཚོར་བ་དག་གཅིག་ཐོག་ཉིས་བརྩེགས་སུ་བྱུང་སྟེ་
མཐའ་མར་ས་ལ་འགྱེལ་འགྲོ་བ་རེད། ཕྱིས་ཀྱི་གཟའ་འཁོར་འགའི་ནང་དུ། ང་རང་སྟོངས་
ཤིང་ལྷིང་འཇགས་ལྡན་པའི་མུན་བཙོན་དུ་བཅུག་ནས་འཇིག་རྟེན་ཧྲིལ་བོ་སྟོང་པ་ཉིད་
ཀྱི་ཞིང་ཁམས་སུ་བསྒྱུར་བྱུང་ལ། ངའི་སེམས་སུ་འདི་ནི་ཕལ་ཆེར་ཆེས་མཐའ་སྣེའི་རྒུད་པ་
ཞིག་རེད་སྙམ་འོངས། གལ་ཏེ་ནད་ཀྱི་འབྱུང་སྟངས་འདི་འདྲའི་དྲག་པོ་ཞིག་ཡིན་ན་ཡང་།
མྱུར་ཚད་དེ་འདྲའི་མགྱོགས་པོ་ཞིག་མ་ཡིན་ན་ལས་སླ་མོའི་ངང་སླར་གསོ་ཐོབ་སྟེ་རྒྱུན་
ལྡན་དུ་འགྱུར་ངེས་རེད། ཚོར་བ་དེ་ནི་དགུན་གཞུང་གི་མཚན་མོ་རིང་པོའི་ནང་དུ་ལོག་
མལ་མི་རྙེད་པའི་སྤྲང་པོ་ཞིག་ཁུ་སིམ་མེར་གནས་པའི་སྲང་ལམ་ཆེན་པོའི་ཁྲོད་དུ་མྱུལ་ཏེ་
ཐང་ཆད་པའི་ངང་ནས་སླེབས་འཕྱིས་པའི་ཉི་འོད་ལ་སྒུག་པ་དང་མཚུངས་ཏེ། ཞོགས་པའི་
སྐྱ་རེངས་དང་ཇི་ལྟར་ཉེ་ན་ངས་ནི་དེ་ལྟར་དགའ་སྤྲོ་ཆེན་པོའི་སྒོ་ནས་རྣམ་ཤེས་ཀྱི་ཟེར་མ་
དང་པོ་དེས་རང་ཉིད་བསྐྱབས་ཏེ་དངོས་ཡོད་ཀྱི་ཞིང་ཁམས་སུ་བསྐྱལ་ཡོང་ངེས་པ་གསལ་
བོར་རྟོགས་ཡོད།
ཡིན་ན་ཡང་། ཡ་མཚན་ཅན་གྱི་ནད་འདིས་ང་རང་གཉིད་ཀྱི་བརྒྱལ་བར་བརྫངས་པ་
མ་གཏོགས་གཞན་པའི་ནད་རྟགས་ཅི་ཡང་བསྟན་མི་འདུག་པས། ངས་ད་དུང་རང་ཉིད་ལ་
བདེ་ཐང་ཅན་གྱི་ལུས་པོ་ཞིག་ལྡན་པར་འདོད་ཡོད། ལོས་ཡིན་ཏེ། ངས་ཀྱང་རང་ཉིད་ལ་
ནད་འདི་འདྲ་ཡ་མཚན་ཅན་བྱུང་བའི་སྟབས་ཀྱིས་ད་གཟོད་བདེ་ཞིང་ཐང་བའི་ལུས་པོ་
འདི་ཙམ་ཞིག་ཆགས་པ་ཡིན་མིན་མི་ཤེས། ངས་བལྟས་ན། ངའི་ལུས་པོ་ནད་འདིས་བདག་
203

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གིར་བཟུང་བས་ད་གཟོད་ནད་གཞན་དག་འགོ་ཐབས་མ་བྱུང་བ་ཡིན་ལས་ཆེ། གལ་ཏེ་ཡ་
མཚན་ཅན་གྱི་ནད་འདིས་གཞན་པའི་ནད་རྟགས་ཐམས་ཅད་ངའི་ལུས་ལ་བསྐྱལ་བ་རེད་
ཟེར་ན། དེ་ནི་རྒྱུན་པར་གཉིད་ལས་སད་ཚེ་ལུས་པོར་རྒྱུན་ལྡན་ལས་འདས་པའི་ཚོར་བ་
ཞིག་བྱུང་བ་ཉིད་ལས་མ་འདས་ཏེ། ང་རང་གཉིད་ལས་སད་ཐེངས་རེར་ལུས་ཀྱི་ཚོར་བ་
ནི་སྤྱིར་བཏང་དུ་མྱུར་མོར་ཕྱིར་སོས་ཐབས་མེད་པར་ཡུད་ཙམ་གྱི་རིང་དུ་མགོ་འཐོམས་
ཏེ་འདུ་ཤེས་མེད་པའི་ངང་དུ་གནས་པ་དང་། རང་གི་དྲན་རིག་ཀྱང་སྔར་བཞིན་འགགས་
ཤིང་དྲན་ཤེས་མི་རྙེད་པ་དང་བསམ་གཞིག་ཀྱང་གཏོང་ཐབས་བྲལ་བ་རེད།
ངའི་ལུས་པོ་ལ་ནད་གཞི་འདིས་སྡུག་བསྔལ་ཆེན་པོ་བསྐྱེད་མི་ཐུབ་མོད། འོན་ཀྱང་
ངའི་སྙིང་སྟོབས་དང་རྣམ་ཤེས་ལ་མནར་གཅོད་ཚད་མེད་བཏང་ཡོད་པ་རེད། དུས་རྒྱུན་
དུ་ངའི་ཡིད་ལ་འཆར་སྣང་སྣ་ཚོགས་འབྱུང་བར་མ་ཟད། ད་དུང་དུས་ངེས་མེད་དུ་ཧ་ཅང་
་གཡའ་བའི་དོན་དག་རེ་འགའ་ཡང་སྟོང་སྣང་དུ་འཆར་འོངས་པ་སྟེ། དཔེར་ན་རང་
ལ་དུར་དུ་སྦས་ཏེ་ལུས་ལ་འབུ་སྲིན་གྱིས་ཁེངས་པའི་འཕྲུལ་སྣང་འབྱུང་བ་དང་། ཐ་ན་
དུར་བྱང་གི་ངོས་ཀྱི་ཡི་གེ་ཡང་གང་དང་ཅི་ལས་ཀྱང་ཤིན་ཏུ་གསལ་བོ་ཡིན་པའི་སྣང་བ་
སྐྱེ་བར་བྱེད། འདས་པའི་ལོ་དུ་མའི་རིང་དུ། འཆི་བ་ཟེར་བའི་འཇིགས་སྣང་གིས་ང་རང་
དངོས་གནས་རབ་ཏུ་རྨོངས་པར་བྱས་སོང་། ངའི་ཀླད་པའི་ནང་དུ་ཉིན་རེར་ཡང “ང་རང་
གསོན་སྦེད་བཏང་བའི” འཇིགས་སྐྲག་ལྡན་པའི་དྲན་ཚུལ་ཞིག་འཁོར་འོང་གིན་འདུག་
ཅིང་། འཆར་ཡན་འདིས་ཉིན་མོའི་དུས་སུ་ང་ལ་མནར་གཅོད་ཚད་མེད་གཏོང་ལ། མཚན་
མོའི་སྐབས་སུ་ད་གཟོད་འཇིགས་སྐྲག་བཟོད་གླགས་མེད་པ་བསྐྱེད་འོངས།
སྐྱི་གཡའ་ཞིང་འཇིགས་སུ་རུང་བའི་མཚན་མོ་སླེབས་ཐེངས་རེར། གནམ་ས་
གཉིས་མུ་མཐའ་མེད་པའི་མུན་པ་སྟུག་པོའི་ཁྲོད་དུ་ནུབ་པ་དང་། འཇིགས་སྐྲག་གི་སྣང་
བ་གང་ཞིག་གིས་ང་ལ་དངངས་འདར་རྒྱག་ཏུ་བཅུག་ལ། དེ་ནི་འདྲུད་འཐེན་འཁོར་ལོའི་
204

བྱི་ལ་ནག་པོ།
སྟེང་དུ་འདར་སྐྱོམ་བྱེད་པའི་སྒྲོ་སྤུ་ནག་པོའི་ངང་ཚུལ་དང་གཉིས་སུ་མེད། དེ་བས། ང་
རང་འཇིགས་སྐྲག་ཁྲོད་དུ་གཉིད་དུ་ཡུར་ཐབས་མེད་དེ། མ་གཞིར་མིག་གཉིས་བཙུམས་
ཏེ་སླར་ཡང་སད་པའི་སྐབས་སུ་རང་ཉིད་སྔར་ནས་དུར་ཁྲོད་དུ་ཉལ་འདུག་པར་སྐྲག་པ་
ཡིན། ཡིན་ན་ཡང་། མི་སུ་ཞིག་གཏན་དུ་གཉིད་མ་ལོག་པར་སྡོད་ཐུབ་པ་ཡིན་ནམ། མཇུག་
མཐར། ངལ་དུབ་ཀྱིས་མནར་ཆེས་པའི་གཏི་མུག་གིས་ངའི་དྭངས་གསལ་གྱི་རིག་པ་དང་
སྙིང་སྟོབས་ཉམས་པར་བྱས་པ་དང་། འཕག་འཚག་གི་ཁྲོད་ནས་དཔའ་ཞུམ་སྟེ་ང་རང་
གཉིད་དུ་ཡུར་བ་དང་། དངངས་འཚབ་དང་འཇིགས་སྐྲག་ཀྱང་ངའི་གཉིད་དང་བསྡོངས་
ཏེ། ཉིན་མོའི་སྟོང་བསམ་མཐའ་དག་མཚན་མོའི་རྨི་ལམ་དུ་འཛུལ་ཏེ་ང་རང་འཇིགས་
ཡེར་བའི་འཇིག་རྟེན་གཞན་ཞིག་ཏུ་ཞུགས། གསོན་སྦེད་ནི་བྱ་ཆེན་ནག་པོ་ཞིག་དང
འདྲ་བར་ངའི་རྨི་ལམ་གྱི་བར་སྣང་དུ་ཐོག་མཐའ་བར་གསུམ་དུ་གཤོག་འགྱུར་བྱེད་པ་
དང་། སྤྲིན་ནག་སྟུག་པོ་ཞིག་དང་མཚུངས་པར་ང་རང་མཐའ་གཅིག་ཏུ་གཡོགས་ཤིང་གནོན་
པར་བྱེད།
ཡིད་སྐྱོ་ཞིང་སྣང་བ་འཐིབས་པའི་རྨི་ལམ་གྱི་ཞིང་ཁམས་གྲངས་མེད་ཅིག་གིས་ངའི་
གཉིད་ཀྱི་བདེ་བ་ཁེབས་ཀྱིས་མནན་ཏེ་ང་ལ་སྡུག་བསྔལ་མི་བཟད་པ་སྟེར། ཡིན་ན་ཡང་།
འདིར་ངས་མང་པོ་མི་སྨྲ་བར་དཔེ་མཚོན་ཁོ་ན་ཞིག་གླེང་བས་ཆོག་པར་འདུག ཐེངས་
ཤིག་ལ། ང་རང་སྐྱིད་པོའི་གཉིད་དུ་བྱིངས་ཤིང་ཡུན་རིང་ཞིག་ལ་སད་མ་ཐུབ། རྨི་ལམ་གྱི་
ཁྲོད་དུ། ངའི་དཔྲལ་བའི་སྟེང་དུ་གློ་བུར་དུ་སུ་ཞིག་གི་ལག་པ་འཁྱག་པོ་ཞིག་གླན་ཡོང་ལ།
དེའི་མུར་རྣ་འགྲམ་དུ་གསལ་ལ་མི་གསལ་བའི་སྒྲ་ཞིག་གིས “ཡར་ལོངས་ཤིག” ཟེར།
ང་མྱུར་མོར་ཡར་ལངས་ཏེ་བསྡད་མོད། འོན་ཀྱང་། ཕྱོགས་བཞི་མཚམས་བརྒྱད་མུན་
པས་གཡོགས་འདུག་ཅིང་། ང་རང་གཉིད་ལས་སློང་མཁན་དེ་རྩ་བ་ཉིད་ནས་མི་མཐོང་
བར་མ་ཟད། མཐར་གཏུགས་ན་རང་ཉིད་ཀྱིས་ཀྱང་དུས་ནམ་ཞིག་ལ་གནས་གང་ཞིག་ཏུ་
205

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཉིད་དུ་ཡུར་བ་ཤེས་ཐབས་མ་བྱུང་། ང་རང་དེ་ལྟར་དལ་ཅག་གེར་ཙོག་ཅིང་ནུས་ཤུགས་
ཡོད་རྒུ་རྩལ་དུ་སྤྲུགས་ཏེ་བསམ་བློ་བཏང་། ཡིན་ན་ཡང་། ཅུང་མ་འགོར་བར། མི་དེས་
རང་གི་འཁྱགས་སྦྲེབས་སུ་གྱུར་པའི་ལག་པ་རྩུབ་རེག་དང་ལྡན་པ་དེས་ངའི་ལག་པ་ནས་
འཇུས་ཏེ་ཡང་ཡང་སྒུལ་བཞིན་ཧ་ཅང་འཚུབ་ཆ་ལྡན་པའི་ངག་གིས “ཡར་ལོངས་ཤིག
ངས་ཁྱོད་ལ་བཤད་པ་ཡིན། ཡར་ལོངས་དང” ཟེར།
“ཁྱོད་དོན་དམ་དུ་སུ་ཞིག་ཡིན།” ངས་ཕ་རོལ་པོའི་གཏམ་ལ་ཁ་ཡ་མ་བྱས་པར་
ལྡོག་འདྲི་དེ་ལྟར་བྱས།
“འདི་གར་ང་ལ་རུས་དང་མིང་གིས་འབོད་རྒྱུ་མེད།” སྐད་སྒྲ་དེས་ཤིན་ཏུ་ཉམ་ཐག་
པའི་སྒོ་ནས “སྔོན་དུས་ང་རང་མི་ཡིན་མོད། འོན་ཀྱང་ད་ནི་ང་རང་གདོན་འདྲེ་ཡིན། སྔོན་
དུས་ང་རང་གདུག་རྩུབ་ཅན་ཞིག་ཡིན་པ་ལ་ད་ནི་སྙིང་རྗེ་དང་ལྡན་པ་ཞིག་ཡིན། ཁྱོད་
ཀྱིས་ང་རང་འདར་བཞིན་པ་ཚོར་རམ། ངས་ཁ་གྲག་ཐེངས་རེར་སོ་སྒྲ་ཐག་དི་རི་རི་བྱེད་
ཀྱིན་འདུག ཡིན་ན་ཡང་། འདི་ནི་མཚན་མོ་ཧ་ཅང་འཁྱགས་པའི་སྟབས་ཀྱིས་མ་ཡིན་
པར། མཚན་མོ་འདི་ལ་མཐའ་སྣེ་མེད་པའི་རྐྱེན་གྱིས་རེད། འདི་ནི་ཧ་ཅང་འཇིགས་སྐྲག་
ལྡན་པའི་ཚོར་བ་ཞིག་རེད། འཇིགས་སྐྲག་གི་དབང་གིས་གཞན་གྱིས་བཟོད་བསྲན་བགྱིད་
ཐབས་མེད་པ་ཡིན་ན། ཁྱོད་རང་ཅིའི་ཕྱིར་འདི་ལྟར་བག་ཕེབས་ཀྱི་ངང་དུ་གཉིད་ཐུབ་བམ།
སྡུག་བསྔལ་གྱི་སྨྲེ་སྔགས་ཀྱིས་ངའི་རྣ་བ་འགེངས་པར་བྱེད་པ་དང་འབོད་སྒྲ་སྣ་ཚོགས་ཀྱིས་
ང་ལ་སྡོད་མི་ཚུགས་པར་བྱེད་པས་གཉིད་ཟེར་བ་ནི་གླེང་རིན་ག་ལ་ཡོད། ཁྱོད་རང་མྱུར་དུ་
ཡར་ལོངས་དང་། ངས་ཁྱོད་རང་ཁྲིད་དེ་ཕྱི་ཡུལ་གྱི་མུན་པའི་འཇིག་རྟེན་དང་གྲངས་མེད་
ཀྱི་དུར་ཁྲོད་དུ་བལྟ་རུ་འགྲོ། ཁྱོད་ཀྱིས་ལྟོས་དང་། འདི་ནི་ཡ་ང་བའི་ཡུལ་ཁམས་ཤིག་མ་
ཡིན་ནམ། ཁྱོས་ཀྱིས་ལྟོས་དང་། འདི་ནི་ཆག་སྒོ་ཞིག་གི་རྗེས་ཤུལ་མ་ཡིན་ནམ།”
ངས་མིག་གིས་རྒྱང་རིང་ལ་ཅེར་ནས་བསྡད། གཟུགས་མེད་ཀྱི་སེམས་ཅན་དེས་སྔར་
206

བྱི་ལ་ནག་པོ།
བཞིན་ངའི་ལག་པ་ནས་འཇུས་ཏེ་མིའི་རིགས་ཡོངས་ཀྱི་བང་སོའི་ཁ་ཕྱེ་སྟེ་ང་ལ་ལྟ་རུ་
བཅུག རུལ་སུངས་སུ་གྱུར་པའི་བེམ་པོའི་སྟེང་ནས་ལིན་དཀར་གྱི་འོད་སྣང་བར་མེད་
དུ་འགྱེད་པས་ངས་དེ་ལ་བརྟེན་ནས་དུར་ཁུང་གི་ཆེས་ཟབ་ས་དག་ཀྱང་མཐོང་ཐུབ་པ་
བྱུང་། གཤིན་གོས་གྱོན་པའི་བེམ་པོའི་ལུས་སྟེང་དུ་གང་སར་འབུ་སྲིན་གྱིས་ཁྱབ་ཅིང་། དེ་
དག་ཀྱང་བེམ་པོ་དང་མཉམ་དུ་གཉིད་སྟུག་པོར་བྱིངས་ནས་འདུག ཡིན་ན་ཡང་། ཞིབ་
ཏུ་བལྟས་པ་ན། ཨ་ཙི། གྲངས་ཀྱིས་མི་ཟིན་པའི་ལུས་པོ་མང་པོའི་ཁྲོད་དུ་འགའ་ཞིག་ནི་
དངོས་གནས་གཉིད་དུ་བྱིངས་འདུག་པ་མ་གཏོགས་ཕལ་ཆེ་བ་ནི་རྩ་བ་ནས་གཉིད་དུ་
ཡུར་མི་འདུག ལ་ལས་སྐྱོ་སྡུག་གིས་འུར་ཟིང་བཟོ་བ་དང་ལ་ལས་ཉམ་ཆུང་གི་སྒོ་ནས་
འཕག་འཚག་རྒྱག་པར་བྱེད་ལ། དུར་ཁུང་ནས་མཆེད་པའི་གཤིན་གོས་རླུང་གིས་སྐྱོད་
པའི་ཧྲག་སྒྲ་ཡང་གསལ་བོར་ཐོས་ཐུབ། ཡིན་ན་ཡང་། མི་འགའ་ཞིག་ནི་བལྟས་པ་ཉིད་
ནས་བག་ལྷོད་པོའི་ངང་ཉལ་བའམ་གཉིད་དུ་ཡུར་ནས་འདུག་མོད། འོན་ཀྱང་། ངས་འདི་
གའི་བེམ་པོ་མང་པོའི་འདུག་སྟངས་ནི་དང་ཐོག་དུར་དུ་སྦེད་སྐབས་ཀྱི་ཚུགས་ཀ་དང་
ཡེ་ནས་མི་མཐུན་པར་དོ་སྣང་བྱས་བྱུང་། ད་ལྟ་ཁོ་ཚོའི་སྡོད་སྟངས་ནི་བལྟས་མ་ཐག་ནས་
རེངས་འཁུམས་སུ་གྱུར་པ་དང་རང་བྱུང་གི་རྣམ་པ་ཅི་ཡང་མངོན་མི་འདུག རེད་དེ། དེ་
ནི་ཁོ་ཚོ་དུར་དུ་སྦེད་སྐབས་དུར་ཁུང་དུ་འཕག་འཚག་དྲག་པོ་བརྒྱབ་པ་དང་ཤུགས་ཀྱིས་
ཐར་ལམ་ལ་རེ་བའི་སྐབས་སུ་བསྐྱུར་བའི་རྣམ་པ་རེད། བེམ་པོ་ཁྲི་བརྒྱ་ཕྲག་ངའི་མིག་
མདུན་དུ་མངོན་པའི་སྐབས་སུ་སྐད་སྒྲ་དེ་སླར་ཡང་ངའི་རྣ་རྩར་གྲག་འོངས་པ་སྟེ། “སྣང་
ཚུལ་འདི་ནི་ཇི་འདྲའི་སྙིང་རྗེ་ཞིང་ཇི་འདྲའི་ཡ་ང་བ་ལ་ཨང་།”
ཡིན་ན་ཡང་།ངས་ཇི་ལྟར་ལན་འདེབས་རྒྱུ་མ་ཤེས་པར་སྡོད་པའི་སྐབས་སུ།“ཁོས”
ངའི་ལག་པ་གློད་ནས་དུར་ཁུང་ཡོད་ཚད་ཀྱི་སྒོ་གློ་བུར་དུ་བརྒྱབ་བྱུང་ལ། དེར་བསྟུན་ནས་
ལིན་དཀར་གྱི་འོད་ཀྱང་ཁད་ཀྱིས་མི་སྣང་བར་གྱུར། འོན་ཀྱང་། དུར་ཁྲོད་དུ་སྔར་བཞིན་
207

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཚམས་མི་ཆད་པར་འོ་དོད་ཀྱི་སྒྲ་གྲག་ཡོང་ལ། དེའི་ནང་གི་གཅིག་གིས “གནམ་རྒན་
མ། སྣང་ཚུལ་འདི་ནི་ཇི་འདྲའི་སྙིང་རྗེ་བ་དང་ཇི་འདྲའི་ཡ་ང་བ་ལ་ཨང” ཞེས་འབོད་
ཀྱིན་འདུག
རྨི་ལམ་གྱི་ཁྲོད་དུ། གསོན་པོར་དུར་དུ་སྦས་པའམ་ཡང་ན་ཤི་བར་གྱུར་པའི་སྣང་ཚུལ་
དེ་དང་། ཐ་ན་ཉིན་མོའི་དཀར་ངོགས་སུའང་འཇིགས་སུ་རུང་བའི་སྡེར་མོ་བགྲད་པའི་རྣམ་
པ་དེ་དག་གིས་རྣམ་རིག་ཤིན་ཏུ་གསལ་བའི་ང་ལ་ཤུགས་རྐྱེན་ཐེབས་ཏེ་ཉིན་གང་བོར་སྐྲག་
སྣང་གི་ཁྲོད་དུ་བླ་སྲོག་ཀྱང་ཐོར་བར་བྱས་པས། རྟར་བཞོན་པ་དང་འཆམ་འཆམ་དུ་བསྐྱོད་
པ་ལ་སོགས་པའི་ཁྱིམ་དང་ཁ་བྲལ་བའི་ཕྱི་རོལ་གྱི་བྱ་འགུལ་ཁྲོད་དུ་ང་རང་ཞུགས་མི་ཕོད།
ངའི་ཉེ་གམ་དུ་ནམ་རྒྱུན་ངའི་ནད་གཞིར་ཆ་རྒྱུས་ཡོད་པའི་མི་དེ་དག་གིས་སྲུང་ནས་བསྡད་
ཡོད་དེ། ང་རང་གློ་བུར་ནད་ཀྱིས་གཟིར་ཏེ་བརྒྱལ་འབོག་ཏུ་སོང་བའི་སྐབས་སུ་རྒྱུས་མེད་
དག་གིས་ཤི་འདུག་པར་སྙམ་ནས་གསོན་སྦེད་གཏོང་བར་སྐྲག་པ་ཡིན། ང་རང་ཐ་ན་ཐོག་
མཐའ་བར་གསུམ་དུ་རང་ལ་གཟིགས་སྐྱོང་གནང་མཁན་དང་ངའི་ནད་གཞིར་ཆ་རྒྱུས་
ཡོད་པའི་མི་དག་ལའང་ཡིད་མི་ཆེས། ང་རང་ནམ་ཞིག་ལ་བརྒྱལ་འབོག་གི་དུས་ཚོད་རིང་
དྲགས་པས་ཁོ་ཚོས་གཞན་གྱི་ཁ་ཏ་ལ་ཉན་མི་ཚུགས་པར་ང་རང་ཤི་འདུག་པར་སྙམ་པ་ལ་
སྐྲག་འོངས། དེར་མ་ཟད། ཉེ་གམ་གྱི་གྲོགས་པོ་མང་པོས་ངའི་ཡ་མཚན་ཅན་གྱི་ནད་གཞི་ལ་
གདུང་བ་ཆེན་པོ་འཆང་ངེས་ཡིན་པས། ང་རང་སྔར་ལས་ལྷག་པར་འཇིགས་དངངས་སྐྱེས་
ཡོང་ལ། གལ་ཏེ་ང་རང་ཐེངས་ཤིག་ལ་གཉིད་ཀྱིས་བརྒྱལ་བའི་དུས་ཚོད་རིང་ཚེ་ཁོ་ཚོས་དེ་
ལ་ཁ་གཡར་ཏེ་ལུས་པོ་དུར་དུ་སྦས་ཏེ་ངའི་འོ་བརྒྱལ་སེལ་ཐབས་བྱེད་པ་རེད།
དེ་བས། ཁོ་ཚོས་ཇི་ལྟར་མནའ་བསྐྱལ་ཏེ་བློ་དཀར་བའི་བསམ་ཚུལ་བསྟན་ན་ཡང་།
ཕན་ནུས་སྤུ་ཙམ་ཡང་མེད་པར་ང་རང་སེམས་ལྷོད་ལ་འབབ་པའི་གོ་སྐབས་འཐོབ་པར་
དཀའ། དེར་བརྟེན། ངའི་ཤེས་ཚོར་ཡལ་བའི་རྗེས་སུ་ལུས་པོ་ཡང་རུལ་མྱགས་སུ་གྱུར་པ་
208

བྱི་ལ་ནག་པོ།
བྱུང་ན་ད་གཟོད་ང་རང་དངོས་གནས་ཤི་བར་ཁ་ཚོན་བཅད་ཆོག་པ་ལས། གཞན་པའི་
གནས་ཚུལ་གང་གི་སྐབས་སུའང་ང་རང་དུར་དུ་སྦ་མི་ཆོག་པ་བཙན་གྱིས་ཁས་ལེན་དུ་
བཅུག དེ་ལྟ་ན་ཡང་། དངངས་སྐྲག་ཅིག་གིས་ངའི་སྙིང་ལ་དམ་དུ་འཐམས་ཏེ་མི་ལྷོད་
པས་ང་རང་ཁད་ཀྱིས་མི་སུ་ལ་ཡང་ཡིད་མི་ཆེས་པ་དང་། གཞན་གྱི་སེམས་གསོ་དང་བདེ་
སྨོན་སོགས་ལའང་ཁ་ཡ་བྱེད་ཐབས་བྲལ། ངའི་བསམ་པར། ཞེ་བསམ་པས་བློ་གཏད་ཆོག་
པ་ནི་ནམ་ཡང་རང་ཉིད་ཁོ་ན་ལས་མ་འདས་སྙམ་སྟེ། གང་ནུས་ཅི་ཐུབ་ཀྱིས་སྔོན་འགོག་
གི་བྱེད་ཐབས་མང་པོ་གྲ་སྒྲིག་བྱས་ཡོད་པ་སྟེ། ཁྱིམ་རྒྱུད་ཀྱི་བང་སོ་ཇེ་ལེགས་སུ་གཏོང་རྒྱུ་
ནི་དེའི་ནང་གི་ལས་ཀའི་རྣམ་གྲངས་ཤིག་རེད། དུར་ཁུང་གི་སྒོ་གླེགས་ལས་སླ་མོའི་ངང་
ནང་ཕྱོགས་སུ་འབྱེད་ཐུབ་པའི་ཆེད་དུ། སྒོ་གཏན་རིང་པོ་ཞིག་སྒོ་ཆེན་གྱི་ལོགས་ནས་དུར་
ཁུང་གི་ནང་དུ་བསྲིངས་ཡོད་པ་དང་། ཤུགས་ཡང་མོས་མར་མནན་པ་ཙམ་གྱིས་སྒོ་གླེགས་
འབྱེད་ཐུབ་པ་བྱས་ཡོད།གཞན་ཡང་། ངས་དབྱང་དབུགས་དང་འོད་སྣང་གི་སྒྲིག་ཆས་དག་
པུར་སྒམ་དུ་བཞག་པར་མ་ཟད། སྒྲིག་ཆས་ཀྱི་ནང་དུ་ཟས་རིགས་དང་བཏུང་བ་གསོག་
འཇོག་བྱས་པར་མ་ཟད། ད་དུང་འཇམ་ཞིང་སྙི་བའི་མལ་སྟན་དག་པུར་སྒམ་གྱི་ཕྱོགས་
བཞིར་བཏིངས་པ་དང་། དུར་ཁུང་གི་སྒོ་གླེགས་ལས་སླ་མོའི་ངང་འབྱེད་པའི་རིགས་པ་
དང་འདྲ་བར་པུར་སྒམ་གྱི་ཁ་ལེབ་སྟེང་དུ་ལྡེམ་རྩིབ་ཀྱི་སྒྲིག་ཆས་བཀོད་དེ། གལ་ཏེ་
པུར་སྒམ་གྱི་ཁ་ལེབ་འབྱེད་འདོད་ན་ལུས་པོ་ཡང་མོར་འགུལ་བ་ཙམ་གྱིས་ཆོག་པ་དང་།
གཞན་ཡང་། བསམ་ཡུལ་ལས་འདས་པའི་དོན་དག་འདྲ་མི་འབྱུང་བའི་ཆེད་དུ། ངས་ད་
དུང་བསམ་གཟས་ཏེ་དུར་ཁུང་གི་ཀླད་དུ་དྲིལ་བུ་ཆེན་པོ་ཞིག་བཀལ་ཞིང་དེ་ལ་ཐ་གུ་ཞིག་
བཏགས་ཏེ་པུར་སྒམ་གྱི་ངོས་ནས་བརྟོལ་བའི་ཁུང་བུ་ལས་ནང་དུ་འཐེན་ནས་ངའི་ལག་
པ་ཡ་གཅིག་ལ་དམ་པོར་བསྡམས་པ་དང་། གཉིད་ལས་སད་དུས་སྲོག་སྐྱོབ་ཀྱི་འབོད་སྐད་
འབྱིན་པར་སྐྲག་མི་དགོས་པར་བྱས། ཡིན་ན་ཡང་། ངས་གྲ་སྒྲིག་སྣ་ཚོགས་བྱས་ཡོད་ན་
209

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡང་། སྔར་བཞིན་ལས་དབང་གི་ལྷའི་བཀོད་སྒྲིག་ལ་ངོ་ཡ་བྱེད་ཐབས་བྲལ། དོན་དངོས་
སྟེང་། སེམས་ཤུགས་བཏོན་པའི་སྔོན་འགོག་གི་བྱེད་ཐབས་མང་པོ་དེས་སྔར་བཞིན་གསོན་
སྦེད་ཀྱི་སྡུག་བསྔལ་མྱོང་བའི་མི་དག་གི་ལས་དབང་ངན་པ་དེ་སྐྱོབ་མི་ཐུབ།
ཐེངས་ཤིག་ལ། སྔོན་ཆད་དང་འདྲ་བར། ང་ལ་རང་ཉིད་སྐབས་རིམ་གང་ཞིག་ལ་
ཐོན་འདུག་པའི་ཚོར་བ་ཞིག་སྐྱེས་བྱུང་། སྐབས་དེར། ངའི་འདུ་ཤེས་ཅུང་ཟད་སླར་སོས་
བཞིན་དྲན་པ་གསལ་ལ་མི་གསལ་བའི་ངང་རང་ཉིད་ཡང་བསྐྱར་མི་ཡུལ་དུ་སླེབས་པ་ལྟ་
བུའི་སྣང་བ་སྐྱེས་འོངས། སླེབས་འཕྱིས་པའི་སྐྱ་རེངས་མོག་པོ་དེ་དལ་བ་དལ་བུའི་ངང་
མངོན་སུམ་གྱིས་ངའི་སྙིང་ཁམས་སུ་ཞུགས་སོང་། སྡུག་བསྔལ་དང་མི་བདེ་བ་དག་ངའི་
ཚོར་བའི་ཀློང་དུ་བཙན་གྱིས་འཛུལ་འོངས་མོད། ཡིན་ན་ཡང་། ཚོར་བ་དེ་ཡང་ཧ་ཅང་
མངོན་གསལ་ཅན་ཞིག་མིན་པར་ང་རང་རླུང་གིས་ཡང་བོར་སྐྱོད་པ་བཞིན་ཇི་ལྟར་བྱས་
ཀྱང་ལུས་ཤུགས་འདོན་ཐབས་མེད་ཅིང་རེ་བ་ཡང་མེད་པར་གྱུར། ཕྱིས་སུ། དུས་ཡུན་རིང་
པོ་ཞིག་འགྱངས་རྗེས། ངའི་རྣ་འགྲམ་དུ་འུར་སྒྲ་ཆེན་པོ་གྲག་པ་དང་། དེའི་མུར་སླར་ཡང་
དུས་ཡུན་རིང་པོ་ཞིག་འདས་པ་ན། ངའི་ཡན་ལག་རྣམས་ལ་ཟུག་གཟེར་གྱི་ཚོར་བ་བྱུང་
བ་དང་། དེའི་རྗེས། ལྷིང་འཇགས་ཀྱི་སྤྲོ་བ་དཔག་མེད་ཅིག་འཕྱུར་ཡོང་ལ། སྐབས་འདིར།
ངས་ཧུར་བརྩོན་གྱིས་འཕག་འཚག་བརྒྱབ་སྟེ་དེ་མ་ཉིད་དུ་གཉིད་ལས་སད་དེ་རང་གི་འདུ་
ཤེས་སོས་པར་བྱུང་ན་ཅི་མ་རུང་སྙམ་མོད། ཡིན་ན་ཡང་། དེའི་མུར། སྐད་ཅིག་གི་རིང་དུ་
ལུས་ཀྱི་རྣམ་ཤེས་སླར་ཡང་འདུ་ཤེས་མེད་པའི་རྣམ་པར་ལྷུང་བ་དང་། ཅུང་མ་འགོར་བར།
ང་རང་གློ་བུར་དུ་སད་པ་དང་རྒྱུན་ལྡན་གྱི་ཤེས་ཚོར་དང་འདུ་ཤེས་མཐའ་དག་སླར་ཡང་
སོས་ཐུབ་པ་བྱུང་། མཇུག་མཐར། ངའི་མིག་ལྕིབས་ལྷེམ་ལྷེམ་དུ་འགུལ་བྱུང་བར་མ་ཟད།
དེ་དང་བསྟུན་ནས་ལུས་ཡོངས་ལ་སྲོག་འཕྲོག་པར་བྱེད་པ་ལྟ་བུའི་འཇིགས་ཡེར་བའི་
གློག་རྒྱུན་བཏང་ཡོང་ལ། གློག་རྒྱུན་དེས་ངའི་ལུས་ཡོངས་ཀྱི་ཁྲག་རྒྱུན་དག་སྙིང་ཁམས་
210

བྱི་ལ་ནག་པོ།
སུ་བསྐྱལ་བ་དང་། ངའི་དྲན་པ་ཡོངས་སུ་སོས་འོངས་པར་མ་ཟད། ཚད་ངེས་ཅན་ཞིག་གི་
སྟེང་ནས་བཤད་ན་རང་ཉིད་གནས་གང་ཞིག་ཏུ་ཡོད་པ་ཡང་གསལ་བོར་རྟོགས་ཐུབ་པ་
བྱུང་། ངས་རང་ཉིད་ནི་གཉིད་ལས་སད་པ་མིན་པ་ཚོར་ཐུབ། འདིའི་སྔོན་ལ་ང་ནི་མཐའ་
གཅིག་ཏུ་བརྒྱལ་འབོག་གི་ཁྲོད་དུ་འདུག་པ་དྲན་བྱུང་། ཡིན་ན་ཡང་། མཇུག་མཐར་ངའི་
མིག་ལྕིབས་ལྷེམ་ལྷེམ་དུ་འགུལ་བྱུང་ལ། དེ་དང་བསྟུན་ནས་རྔམ་དྲག་ཅིང་སྣང་བ་རབ་
རིབ་ཀྱི་འཇིགས་སྐྲག་ཅིག་གིས་གནམ་ལྕགས་ཐོག་ལྟར་ཡོད་ཚད་ལ་གཡོ་སྐྱོམ་ཞིག་
བསླངས་ཡོང་བ་དང་། གཡོ་སྐྱོམ་དེས་ལུས་ཀྱི་ཁྲག་གི་རྒྱུ་བ་དེ་མུར་གོང་ནས་སྙིང་ཁམས་
ཀྱི་སྟེང་དུ་བསྐྱིལ་བྱུང་།
དེའི་རྗེས་ཀྱི་དུས་ཚོད་ཐུང་ངུའི་ནང་དུ། ང་རང་ལྷོད་ཀྱི་ལེར་འགུལ་ཙམ་ཡང་མ་
བྱས་པར་ཉལ་ནས་བསྡད། ཡིན་ན་ཡང་། རྒྱུ་རྐྱེན་ཅི་ཡིན་མི་ཤེས་མོད། ང་ལ་གློ་བུར་དུ་
འཇིགས་སྐྲག་ཅིག་སྐྱེས་ཏེ་ལུས་པོ་གཡོ་འགུལ་ཅུང་ཙམ་བྱེད་པའི་སྙིང་སྟོབས་ཀྱང་མེད་
པར་གྱུར། གལ་ཏེ་ང་རང་གཡོ་འགུལ་ཅུང་ཟད་བྱས་ཚེ། མཇུག་འབྲས་བསམ་ཡུལ་ལས་
འདས་པ་ཞིག་མགོ་ལ་ཡོང་ངེས་རེད། དེ་བས་ང་རང་གཡོ་འགུལ་བྱེད་པར་ཤིན་ཏུ་སྐྲག་པ་
ཡིན། རྒྱུ་མཚན་ནི། ངའི་ཀླད་པའི་ནང་དུ “ཁྱོད་ཀྱིས་ལས་དབང་ལ་ཁ་གཏོད་མི་འདོད་
པ་རེད་ཨང” ཟེར་བའི་སྐད་སྒྲ་ཞིག་མཐའ་གཅིག་ཏུ་གྲག་སྟེ་འཚོ་བར་རེ་ཐག་ཆད་
པའི་ཉམས་སྣང་ཞིག་སེམས་པའི་ཀློང་ནས་དལ་གྱིས་འཕགས་ཡོང་བའི་སྟབས་ཀྱིས་རེད།
འཇིག་རྟེན་འདིའི་སྟེང་གི་ཆེས་མི་སྡུག་པ་དང་ཡ་ང་བའི་བསམ་ཚུལ་དང་ཚོར་བ་ནི་རེ་
ཐག་ཆད་པ་དེ་ཁོ་ན་ཉིད་རེད། དེའི་དབང་གིས་མཐའ་མཇུག་ངའི་སྟོབས་ཤུགས་ལ་སྐུལ་
མ་ཐེབས་འོངས་ལ།དེ་ནི་རེ་ཐག་ཆད་པའི་སྣང་ཚུལ་ཞིག་སྟེ།དེས་ང་ལ་དེ་ལྟར་སྐུལ་ལྕག་
ཐེབས་ན་ཡང་གང་ལྟར་ཅི་བྱ་གཏོལ་མེད་དུ་གྱུར་འགྲོ་ལ། དེ་ནི་རེ་ཆད་ཀྱི་མཇུག་འབྲས་
ཤིག་ཅི་ལ་མིན། མཇུག་མཐར། རེ་ཆད་ཀྱི་ཀློང་ནས་ང་ལ་བློ་སེམས་རྩེ་གཅིག་གི་འཆར་
211

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྒོ་ཞིག་བྱུང་སྟེ་རང་གི་མིག་ལྕིབས་ག་ལེར་འདེགས་ཐུབ་པ་བྱུང་། དེ་ལྟར། ངས་དངོས་
གནས་རེ་ཆད་ཀྱི་ངང་ནས་མིག་ཟུང་ཕྱེ་འོངས། མུན་པ་ནི་ཁ་དོག་ཁོ་ན་སྟེ། ཆེས་མཐར་
ཐུག་གི་སྨག་རུམ་ནག་པོ་དེ་རེད། ངས་རང་ཉིད་སྔར་ནས་བརྒྱལ་འབོག་གི་རྣམ་པ་ལས་
ཐར་བར་གྱུར་པ་ཧ་ཅང་གསལ་བོར་རྟོགས་ཡོད་པར་མ་ཟད། ངའི་རྒྱུན་ལྡན་གྱི་མཐོང་ཆོས་
དག་ཀྱང་སྔར་ནས་སླར་གསོ་ཐོབ་འདུག་པ་དེ་བས་ཀྱང་ཤིན་ཏུ་གསལ་བོར་རྟོགས་འདུག
ཡིན་ན་ཡང་། ཕྱོགས་བཞི་ཐམས་ཅད་ནི་ད་དུང་ནག་ཐིང་ཐིང་དུ་སྣང་ཞིང་དུས་གཏན་གྱི་
མཚན་མོ་བཞིན་མུན་པའི་ཀློང་དུ་ནུབ་པ་ཅི་ཞིག་ཡིན།
ངས་སྐད་ཆེན་པོ་ཞིག་རྒྱག་རྩིས་བྱས་མོད། ཁ་ལྕེ་བསྐམས་ཏེ་མཆུ་སྒྲོས་ཀྱང་མྱུར་དུ་
སྲ་མཁྲེགས་སུ་གྱུར་ཏེ་མགྲིན་པ་ནས་སྐད་སྒྲ་ཅི་ཡང་མི་ཐོན་ལ། བྲང་ངོས་སུ་རི་བོ་ཆེན་པོ་
ཞིག་གིས་མནན་པ་དང་མཚུངས་ཤིང་། གློ་བ་སྟོང་པ་དེ་ནི་སྙིང་གི་འཕར་ལྡིང་དང་བསྟུན་
ནས་འགུལ་ཚད་ཇེ་མགྱོགས་སུ་སོང་སྟེ་སྲོག་བསྡོས་ཀྱི་སྒོ་ནས་དབུགས་འབྱིན་རྔུབ་ཀྱི་
ལས་ལ་འཕག་འཚག་དྲག་པོ་གཏོང་བཞིན་འདུག
ངས་སྐད་ཆེན་པོ་ཞིག་རྒྱག་པར་རྩོམ་སྐབས། མ་མགལ་གདངས་ཐུབ་མ་བྱུང་ལ་སྐད་
སྒྲ་ཡང་འབྱིན་ཐུབ་མ་བྱུང་། དེ་ནི་མི་ཞིག་གིས་ཤི་བོ་ཇི་བཞིན་ངའི་མ་མགལ་ཡང་ཡོངས་
སུ་བསྡམས་འདུག་པ་གོར་མ་ཆག ངས་ད་དུང་རང་གི་ལུས་འོག་ན་དངོས་པོ་སྲ་མཁྲེགས་
ཅན་ཞིག་བཏིངས་འདུག་པ་དང་། སྲ་མཁྲེགས་ཅན་གྱི་དངོས་པོ་དེ་འདྲ་ནི་ངའི་ཉེ་འཁོར་
ཀུན་ཏུ་ཁེངས་འདུག་པ་ཚོར་བྱུང་ལ། ད་རག་བར་དུ་དེས་ང་རང་འགུལ་ཙམ་ཡང་བྱེད་མི་
ཐུབ་པར་དམ་པོར་བཙིར་འདུག སྐབས་དེར། ངས་དྲང་མོར་བརྐྱངས་པའི་ལག་པ་གཉིས་
བྲང་ཁར་བསྣོལ་ཙམ་བྱས་ཏེ་ཤུགས་ཀྱིས་ཡར་འདེགས་པར་བརྩམས་མོད། འོན་ཀྱང་། ལག་
པ་གཉིས་སྲ་མཁྲེགས་ཅན་གྱི་ཤིང་གིས་བྱས་པའི་དངོས་པོ་དེར་ཐོགས་བྱུང་ལ། དངོས་པོ་དེ་
ནི་ངའི་ལུས་པོའི་སྟེང་ནས་དབྱིན་ཁྲེ་གསུམ་གྱིས་གྱེས་པའི་སར་བསྲིངས་འདུག མཇུག་
212

བྱི་ལ་ནག་པོ།
མཐར། ངས་ད་གཟོད་རང་ཉིད་པུར་སྒམ་ཞིག་ཏུ་བཅུག་འདུག་པ་ཐག་གིས་ཆོད་བྱུང་།
སྐབས་འདིར། ངའི་བསམ་པར་རང་ཉིད་ཡ་ང་བའི་ངང་གསོན་པོར་དུར་དུ་སྦས་ཡོད་
ན་ཡང་། སྟབས་ལེགས་ནས་སྔ་མོ་ནས་སྲོག་སྐྱོབ་ཀྱི་ཐབས་ཤེས་གྲ་སྒྲིག་བྱས་ཚར་ཡོད་པ་
རེད། དེའི་རྗེས། ངས་པུར་སྒམ་གྱི་ཁ་ལེབ་འབྱེད་ཆེད། ལུས་པོ་འཕག་འཚག་བྱས་ཏེ་ལྡེམ་
རྩིབ་ཤུགས་ཅི་ཡོད་ཀྱིས་ཡར་འཕུད་འདེད་བྱས་མོད། འོན་ཀྱང་། ཁ་ལེབ་སྒུལ་ཙམ་ཡང་
བྱེད་མ་ཐུབ། ངས་མུ་མཐུད་དུ་རང་གི་མཁྲིག་མའི་མགོར་རེག་རེག་བྱས་ཏེ་དྲིལ་བུའི་ཐ་གུ་
བཙལ་མོད།དེ་ཡང་རྙེད་མ་བྱུང་། སྐབས་འདིར་ངའི་སེམས་པ་འཁྱགས་པས་བསྡམས་ཤིང་
སྔར་ལས་ལྷག་པའི་སྒོ་ནས་རེ་ཐག་ཡོངས་སུ་ཆད། པུར་སྒམ་གྱི་ནང་དུ་བརླན་དྲི་སྟུག་པོ་
ཞིག་འཁྱིལ་འདུག་ཅིང་། ངས་སྔོན་ལ་གྲ་སྒྲིག་ལེགས་པོ་བྱས་པའི་འདིང་སྟན་ཡང་གར
བཞག་མི་ཤེས་པར་གྱུར། ད་ལྟ། སྡོམ་ཚིག་གསལ་བོ་ཞིག་རྙེད་ཐུབ་སྟེ། མ་གཞིར་ང་རང་རྩ་
བ་ནས་རང་ཁྱིམ་གྱི་དུར་ཁུང་དུ་སྦས་མི་འདུག ངའི་བསམ་པར། རང་ཉིད་དབང་པོ་ཤོར་
བའི་སྐབས་སུ་ཕྱི་རོལ་ན་ཡོད་པར་མ་ཟད། ཉེ་འགྲམ་ན་ངོ་ཤེས་ཤིག་ཀྱང་མེད་པ་ཁོ་ཐག་
རེད་སྙམ། འོན་ཀྱང་། སྐབས་དེར་ང་རང་གནས་བབ་གང་འདྲ་ཞིག་གི་འོག་ཏུ་ཡོད་པ་དྲན་
པའི་ངོ་ན་སྤུ་ཙམ་ཡང་མི་འདུག ངའི་ལུས་འགྲམ་དུ་ཡོད་པ་ནི་ཚང་མ་མི་ཆ་མེད་ཡིན་
པ་ཁོ་ཐག་ཆོད་ལ། ཁོ་ཚོས་ང་རང་འདི་ལྟར་ཡུན་རིང་པོར་བརྒྱལ་བ་མཐོང་ནས་ཁྱི་ལྟར་
དུར་དུ་སྦས་པ་རེད། ཁོ་ཚོས་ང་རང་གང་བྱུང་དུ་བཙལ་ཡོང་བའི་པུར་སྒམ་དཀྱུས་མ་ཞིག་
ཏུ་བཅུག་རྗེས། ཁ་ལེབ་ལ་གཟེར་མ་བཏབ་སྟེ་བཙན་གྱིས་སྒོ་བརྒྱབ་པ་དང་། གདུག་རྩུབ་
ལྡན་པའི་སྒོ་ནས་ས་མིང་ཡང་མི་ཤེས་པའི་དུར་ཁྲོད་རང་ག་བ་ཞིག་ཏུ་ང་རང་གཏན་ནས་
གཏན་དུ་གསོན་སྦེད་བཏང་བ་རེད།
འཇིགས་སུ་རུང་བའི་གནས་ཚུལ་འདི་འདྲ་བྱུང་བ་ཐག་ཆོད་རྗེས། ངས་རང་དབང་
མེད་པར་སླར་ཡང་འཕག་འཚག་ཁྲོད་ནས་སྐད་ཅོར་རྒྱག་དགོས་བྱུང༌། འགྲིག་འདུག
213

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཇུག་མཐར་ངའི་མགྲིན་པ་ནས་སྐད་ཐོན་འོངས་ཤིང་། སྨྱོས་པ་ལྟ་བུའི་ཨག་འབོད་དང་
རྒྱུན་བསྲིངས་པའི་འོ་དོད། སྡུག་བསྔལ་གྱིས་གཟིར་བའི་འཛེར་སྐད་སོགས་ནི་མུན་པའི་
ཁྲོད་དུ་བྲག་ཅ་བཞིན་འཁོར་འོངས།
“ཝ་ཡེ། ཝ་ཡེ། ཁྱོད་ཀྱིས་སྐད་ཅོར་རྒྱག་པ་ཅི་ཡིན།” གློ་བུར་དུ་སྐད་འགྲགས་པོ་
ཞིག་གྲགས་ཡོང་།
“དོན་དག་ཅི་བྱུང་བ་རེད།” དེར་མཐུད་ནས་སྐད་སྒྲ་གཞན་ཞིག་ཀྱང་གྲགས་ཡོང་།
“ཁྱོད་རང་ཕྱིར་བུད་ན་མི་ཆོག་གམ། སྐད་བརྒྱབ་ནས་ཅི་བྱེད།” མི་གཞན་པ་ཞིག་
གིས་དེ་ལྟར་བཤད་བྱུང་།
“ཁྱོད་ཀྱིས་ཞི་ལ་ལྟར་འབའ་སྐད་བཏོན་ནས་ཅི་བྱེད། དོན་དག་ཅི་ཞིག་བྱུང་བ་
རེད།” ཡང་མི་གཞན་པ་ཞིག་གིས་དེ་ལྟར་སྡིགས་དམོད་བཏང་འོངས་ཤིང་། དེའི་མུར་
གདུག་རྩུབ་ཅན་གྱི་མི་ཚོགས་ཤིག་གིས་ཏག་ཏག་དུས་ཚོད་སྐར་མ་འགའི་རིང་དུ་ང་རང་
ཤུགས་ཀྱིས་སྒུལ་ཅི་ཐུབ་བྱས་ལ། ཁོ་ཚོའི་བསམ་པར་འདི་ལྟར་བསྒུལ་ན་ད་གཟོད་གཉིད་
ཀྱི་བརྒྱལ་བ་ལས་སངས་ཐུབ་སྙམ། ཡིན་ན་ཡང་། དོན་དམ་དུ་ངས་སྐད་ཅོར་རྒྱག་སྐབས་
ནས་ཀྱང་རྣམ་ཤེས་ཧ་ཅང་གསལ་བོ་ཡིན། འོན་ཀྱང་། ཁོ་ཚོའི་ལས་ཚུལ་དེས་ང་ལ་གློ་བུར་
དུ་དྲན་པ་བསླངས་ཏེ་དོན་དག་ཡོད་ཚད་ཡིད་ལ་གསལ་བོར་འཁོར་དུ་བཅུག
ཡ་མཚན་ཆེ་བའི་དོན་དག་འདི་ཡང་ཧྥེ་ཅི་ཉི་ཡ་ཁུལ་གྱི་རྒྱལ་ས་ལིས་ཆི་མཱིན་དང་
ཐག་མི་རིང་བའི་ས་ཆར་དངོས་སུ་བྱུང་བ་ཡིན། སྐབས་དེར། ཆུ་བོ་ཀྲམ་ཧྲིའི་སྨད་རྒྱུད་ཀྱི་
སྐམ་སའི་སྟེང་དུ། ང་དང་གྲོགས་པོ་གཉིས་ཀྱིས་རི་དྭགས་བརྔོན་པ་དང་། མུན་རུབ་པའི་
སྐབས་སླར་ཡང་ཆར་ཤ་དྲག་པོ་ཞིག་ལྡང་འོངས་ལ། དུས་དེར་མེ་ཏོག་གསོ་བྱེད་ཀྱི་ས་སོབ་
ཀྱིས་གཏམས་པའི་གཡོར་གྲུ་ཞིག་མཚོ་ཁར་བསྡད་བྱུང་སྟེ། གྲུ་ཁང་དེས་ང་ཚོར་གནས་
ཚང་ལེགས་པོ་ཞིག་བསྩལ་བྱུང་བས། ང་ཚོས་དེ་ལ་བརྟེན་ནས་མཚན་མོའི་དུས་ཚོད་
214

བྱི་ལ་ནག་པོ།
སྐྱེལ་ཐབས་བྱས་པ་ཡིན། གྲུ་སྟེང་དུ་ཏག་ཏག་མལ་གནས་གཉིས་ཡོད་ཅིང་། ལྗིད་ཚད་
ལ་ཏུན་དྲུག་ཅུ་ནས་བདུན་ཅུ་ཡོད་པའི་གཡོར་གྲུ་ཞིག་གི་མལ་གནས་གཉིས་ཀྱི་ཆེ་ཆུང་
ནི་ག་འདྲ་ཡིན་པ་སྨོས་ག་ལ་དགོས་ཏེ། ང་ནི་མལ་ཁྲི་གཅིག་གི་སྟེང་དུ་གཉིད་ལ་རོལ་བ་
ཡིན། མལ་ཁྲིའི་སྟེང་དུ་ཀླད་ཁེབས་ཅི་ཡང་མེད་ཅིང་། མལ་ཁྲིའི་ཞེང་ཚད་ལ་དབྱིན་ཁྲེ་
བཅོ་བརྒྱད་ཏག་ཏག་ཡོད་ཅིང་། མལ་ཁྲིའི་རྟིང་པ་ནས་གྲུ་གཅལ་བར་དུའང་དབྱིན་ཁྲེ་
བཅོ་བརྒྱད་ཏག་ལས་མེད། དེ་བས། ངས་རང་ཉིད་མལ་ཁྲིའི་སྟེང་དུ་འཚང་ཐུབ་པའི་ཆེད་
དུ་རྩོལ་བ་མི་ཉུང་བ་ཞིག་བསྐྱེད་པ་དང་། མལ་ཆས་ཀྱི་ཆ་རྐྱེན་ཧ་ཅང་ཞན་ན་ཡང་ཅུང་
མ་འགོར་བར་གཉིད་སྐྱིད་པོ་ཞིག་ཡུར་ཐུབ་པ་བྱུང་། དེ་ཡང་། དོན་དངོས་སྟེང་ངས་རྨི་
ལམ་ཅི་ཡང་རྨིས་མ་བྱུང་ལ། རྨི་ལམ་ངན་པ་ནི་དེ་བས་ཀྱང་སྨོས་ཅི་དགོས། འོན་ཀྱང་ངའི་
འཁྲུལ་སྣང་ཡོད་ཚད་ནི་ང་རང་སྐབས་དེར་སྡོད་པའི་ཁོར་ཡུག་ལས་བསྐྱེད་པ་དང་ངའི་
ཨུ་ཚུགས་ཀྱི་བསམ་བློ་ལས་བྱུང་བ་སྟེ། ངས་གོང་དུ་གླེང་བ་ལྟར་ང་རང་གཉིད་ཀྱི་བརྒྱལ་
བ་ལས་སད་ཐེངས་རེར་ཡུད་ཙམ་ལ་རྣམ་རིག་སད་མི་ཐུབ་པ་དང་། ཁྱད་པར་དུ་དྲན་པ་
བརྙེས་དཀའ་བའི་ནད་རྟགས་དག་ལས་བྱུང་བ་རེད། ང་རང་སྒུལ་སྤྲུག་གཏོང་མཁན་ནི་
ཏག་ཏག་གྲུ་སྟེང་གི་ལས་བཟོ་པ་དང་ཚོང་ཟོག་ཡར་སྐྱེལ་མར་འདྲེན་ལ་རེམ་པའི་ལས་ཀ་
པ་རྣམས་རེད། ངས་ད་དུང་བརླན་དྲི་སྟུག་པོ་ཞིག་མནམས་འོངས་ལ། དེ་ནི་གྲུ་སྟེང་དུ་ས
འདམ་བཀང་བར་སྤུངས་པའི་སྟབས་ཡིན་ཞིང་། ངའི་མ་མཆུ་དམ་པོར་སྡོམ་བྱེད་ཀྱི་རས་
དཀྲི་དེ་ནི་དོན་དམ་དུ་རྒྱུན་དུ་ངའི་མགོ་རུ་ཞྭ་མོའི་ཚུལ་དུ་བཀབ་པའི་རྒྱུ་སྣལ་མས་བཟོས་
པའི་ལག་ཕྱིས་དེ་ཡིན་པར་འདུག
ཡིན་ན་ཡང་། སྐབས་དེར་མྱངས་པའི་སྡུག་བསྔལ་དང་དོན་དངོས་སུ་གསོན་སྦེད་
བཏང་བའི་ཚོར་བ་གཉིས་ནི་ཡོངས་སུ་མཚུངས་པར་ང་ལ་འཇིགས་སྣང་ཟད་མི་ཤེས་པ་
ཞིག་སྦྱིན། འོན་ཀྱང་། ང་ལ་ཆ་མཚོན་ནས་བཤད་ན། མི་ཚེའི་གནད་འགག་ནི་ཆག་སྒོ་
215

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འདི་འདྲར་ཕྲད་དེ་རྐྱེན་ངན་གྲོགས་སུ་ཤར་བ་སྟེ། དེ་ནས་བཟུང་། ངའི་སྒེར་གཤིས་ལ་
འགྱུར་ལྡོག་ཧ་ཅང་ཆེན་པོ་བྱུང་བ་རེད། ངའི་སྙིང་སྟོབས་དང་རྣམ་ཤེས་རྒྱུན་ལྡན་ཅན་དུ་
སོང་སྟེ་ནམ་རྒྱུན་སྐྲག་སྣང་གིས་ཁེངས་པ་ཞིག་མིན་པར་སྔར་དང་བསྡུར་ན་དཔའ་ངར་
ལྡན་པ་ཞིག་ཏུ་གྱུར་པ་རེད། ང་རང་རྒྱུན་པར་ཕྱི་རོལ་ཏུ་རྒྱུ་སྟེ་འགུལ་སྐྱོད་མང་པོ་བྱས་
ཤིང་། རང་དབང་ལྡན་པའི་མཁའ་དབུགས་ལ་ཅི་དགར་ལོངས་སུ་སྤྱད་པ་དང་། དུས་
མཚུངས་སུ་འཆི་བ་མི་རྟག་པའི་ཕ་རོལ་གྱི་འཇིག་རྟེན་གྱི་གནད་དོན་མང་པོར་བསམ་
གཞིག་ནན་མོ་བཏང་། ངས་སྨན་གཞུང་གི་དཔེ་ཆ་ཡོད་ཚད་ཕར་གཡུགས་ཏེ་སུའུ་ཀི་རན་
གྱི་རྩོམ་པ་པོ་པ་ཁོན་གྱི《པ་ཁོན་ཚང་གི་སྨན་གཞུང་ཆེན་མོ》མེར་བསྲེགས་པ་དང་དབྱིན་
ཇིའི་སྙན་ངག་པ་དབྱང་ཀིའི་འཆི་བའི་སྐོར་བྲིས་པའི་སྙན་དེབ《མཚན་མོའི་བསམ་
གཞིག་བསྡུས་དེབ》ཅེས་པ་ཡང་བསྐྱར་ཀློག་མ་འདོད་ཅིང་། དེ་བཞིན་དུ་འདྲེ་ཚོགས་དང་
དུར་ཁྲོད་དང་འབྲེལ་བ་ཡོད་པའི་འཇིགས་རུང་གི་གཏམ་རྒྱུད་དག་ཀྱང་བཀླག་མི་འདོད་
པར་གྱུར། མདོར་ན། སྦྲུལ་གྱི་ཤུན་པ་བརྗེ་བ་དང་མི་ཡི་བསམ་པ་བསྒྱུར་བ་ཞེས་པ་ལྟར། ང་
རང་འཚོ་བ་གསར་བའི་ལམ་དུ་ཞུགས་པའི་མགོ་བརྩམས་ལ། སྒོས་སུ། བརྗེད་དཀའ་བའི་
མཚན་མོ་དེ་ནས་བཟུང་། ངས་སྐྱི་གཡའ་བའི་འཇིགས་སྐྲག་དེ་དག་དུས་གཏན་དུ་དོར་བ་
དང་། དེ་དང་བསྟུན་ནས་གཉིད་ཀྱིས་བརྒྱལ་འབོག་ཏུ་འགྱུར་བའི་ནད་རྟགས་ཀྱང་ཡལ་
བར་གྱུར་ལ། དེར་བལྟས་ན། ནད་གདོན་འདི་དག་གི་འབྱུང་རྐྱེན་ནི་འཇིགས་སྣང་བསྐྱེད་
པའི་གསོན་སྦེད་ཀྱི་འཁྲུལ་སྣང་དག་ཡིན་པ་ལས་ནད་གཞི་དེས་ང་ལ་འཇིགས་སྣང་
བསྐྱེད་པའི་དྲན་ཚུལ་ལས་བྱུང་བ་ཡིན་མི་འདུག
སྐབས་འགར། རྣམ་རིག་གསལ་བའི་དཔྱོད་ཤེས་ཀྱི་ལམ་ནས་བལྟས་ན། ཡ་ང་བའི་
མི་ཡུལ་གྱི་འཇིག་རྟེན་དང་འཇིགས་སྣང་ལྡན་པའི་དམྱལ་བ་གཉིས་ནི་གཞི་རྩའི་སྟེང་ཧ་
ཅང་ཆ་འདྲ་བ་ཡིན་ཚོད་གདའ། ཨ་ཙི། མ་རེད་དེ། ངས་ནི་ནམ་རྒྱུན་སེམས་གཏིང་ནས་
216

བྱི་ལ་ནག་པོ།
འཇིགས་སྣང་འདི་དག་གི་དྲན་ཚུལ་ཡ་མཚན་པ་དག་ཕྱིར་བསྔོགས་ན་ག་ལ་འགྲིག ཨེ།
ཡིན་ན་ཡང་། འཇིགས་སུ་རུང་བའི་གསོན་སྦེད་དང་འབྲེལ་བ་གནས་པའི་འཆར་སྣང་དེ་
དག་ཀྱང་ཡོངས་སུ་རྫོགས་པ་འཕྲུལ་སྣང་འབའ་ཞིག་ལས་བྱུང་བ་མ་ཡིན་པར་ངས་རྩོམ་
གྱི་མགོ་འཛིན་པའི་སྐབས་སུ་གླེང་བ་ཇི་བཞིན་དངོས་གནས་གསོན་སྦེད་གཏོང་བའི་དོན་
དག་འདིའི་རིགས་བྱུང་མྱོང་ཡོད་པར་མ་ཟད། རྒྱུན་དུ་ཚགས་པར་སྣ་ཚོགས་སུ་མཐོང་
ཡོང་བའི་རྐྱེན་རེད། འོན་ཀྱང་། དོན་དག་དེ་དག་ལ་བསམ་བློ་མང་པོ་མ་བཏང་བར། རབ་
ཡིན་ན “དེ” གཏན་དུ་གཉིད་དུ་བཅུག་ན་ལེགས་ཏེ། དེ་མིན་ན་དེ་ཉིད་ང་ཚོའི་རྨི་ལམ་
གྱི་འདྲེ་རུ་སྤྲུལ་ཏེ་ང་ཚོར་གནོད་འཚེ་གཏོང་བ་དང་མཐའ་མར་ང་ཚོ་ཡང་རྩ་བ་ནས་མེད་
པར་བཟོ་ངེས་རེད།

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འབུམ་རམས་པ་སྣུམ་སྙིགས་དང་སློབ་དཔོན་ཆེན་མོ་
སྒྲོ་སྤུའི་ནད་བཅོས་བྱེད་ཐབས།
སྤྱི་ལོ་ཆིག་སྟོང་བརྒྱད་བརྒྱ××ལོའི་སྟོན་ཁར། ང་རང་ཧྥ་རན་སིའི་ལྷོ་རྒྱུད་ཀྱི་
ཞིང་ཆེན་དུ་མར་ལྗོངས་རྒྱུར་ཆས་པའི་ལམ་བར་དུ་མ་བསམ་ས་ནས་ཁམས་གསོ་གླིང་
ངམ་སྒེར་གཉེར་སྨྱོ་ནད་སྨན་ཁང་ཞིག་དང་བར་ཐག་དབྱིན་ལེ་འགའ་ལས་མེད་པའི་ས་
ཆ་ཞིག་ཏུ་སླེབས། ང་རང་དེ་སྔ་ཕ་རི་སིར་སྡོད་སྐབས་སྨན་པ་གྲོགས་པོ་ཞིག་ཡོད་པ་དེའི་
ངག་ནས་སྨན་ཁང་འདིའི་གནས་ཚུལ་ཞིབ་མོ་ཐོས་མྱོང་ཡོད། འོན་ཀྱང་། ང་རང་ས་དེར་
ཡེ་ནས་འགྲིམས་མ་མྱོང་བས་ཐེངས་འདིའི་ཡུལ་སྐོར་གྱི་གོ་སྐབས་འདི་གཏན་ནས་འཛོལ་
མི་རུང་སྙམ་འོངས། ངས་རང་གི་འགྲོ་རོགས(ཉིན་འགའི་སྔོན་ལ་ངེད་གཉིས་སྟེས་དབང་
གིས་ཕྲད་པ་ཡིན)ལ་དུས་ཚོད་ཁ་ཤས་སྤྱད་དེ་གནས་དེར་ལྟ་སྐོར་དུ་འགྲོ་བའི་བསམ་ཚུལ་
བཏོན་པར། ཁོས་གཅིག་ནས་དུས་ཚོད་ཀྱིས་མི་འདང་བ་དང་གཉིས་ནས་སྨྱོན་པ་མཐོང་
ན་དངངས་འདར་བྱས་འོངས་པའི་རྒྱུ་མཚན་བསྙད་དེ་མི་འཐད་པའི་བརྡ་བསྟན་ཡོང་
་ཐོབ་པ་ལ། ཡང་ཕྱོགས་གཅིག་ནས་སྙིང་ཐག་པའི་ངང་ཁོའི་བསམ་ཚུལ་ལ་བརྩི་བཀུར་
ཁོ་ནའི་ཆེད་དུ་འདི་ལྟར་ངའི་འདོད་བློ་བཀག་ན་མི་འོས་ཟེར་ནས་ཁོ་རང་རྟར་ཞོན་ཏེ་ག་
ལེར་སྔོན་ལ་སོང་ན། ངས་དེ་རིང་ངམ་སང་ཉིན་ཁོའི་རྗེས་ཆོད་ཐུབ་པར་བཤད། ཁོ་རང་ང་
218

བྱི་ལ་ནག་པོ།
དང་ཁ་གྱེས་པའི་སྐབས་སུ། ངའི་སེམས་སུ་གློ་བུར་དུ་སྨྱོ་ནད་སྨན་ཁང་དུ་ཆས་ན་གཞན་
གྱིས་ནང་ལ་ཡོང་དུ་མི་འཇུག་སྙམ་ནས་སེམས་ཁྲལ་དེ་ཁོ་ལ་བཤད་དགོས་བྱུང་། ཁོས་ང་
ལ་སྨྱོ་ནད་སྨན་ཁང་གི་འགོ་པ་མཱི་ཡ་ཏི་དངོས་སུ་ངོ་ཤེས་མཁན་ནམ་ཡང་ན་དཔང་ཡིག་
ལྟ་བུ་སྟོན་རྒྱུ་མེད་ན་ནང་དུ་འགྲོ་དཀའ་སྟེ། རྒྱུ་མཚན་ནི་སྒེར་གཉེར་སྨྱོ་ནད་ཁང་གི་སྒྲིག་
ལམ་དེ་གཞུང་བཙུགས་སྨན་ཁང་ལས་གཟབ་ནན་དང་ཞིབ་ཚགས་ཆེ་བས་རེད་ཟེར།
ཁོས་ད་དུང་མུ་མཐུད་དུ་ལོ་འགའི་སྔོན་ནས་མཱི་ཡ་ཏི་ངོ་ཤེས་ཚུལ་ལབ་བྱུང་ལ། མཇུག་
མཐར་རྟར་ཞོན་ཏེ་ང་དང་མཉམ་དུ་སྨན་ཁང་གི་སྒོ་ཁར་སོང་ནས་ང་རང་སྨན་ཁང་གི་
འགོ་པར་མཚམས་སྦྱོར་བྱེད་པའི་ཁས་འཆེས་མོད། འོན་ཀྱང་། ཁོ་རང་སྨྱོན་པར་ཧ་ཅང་
སྐྲག་པས་ནང་དུ་འཛུལ་བའི་སྤོབས་པ་མི་འདུག
ངས་ཁོ་ལ་བཀའ་དྲིན་ཞུས་རྗེས། ངེད་གཉིས་ཀྱིས་རྟ་ཁ་དཀྱུས་ཏེ་གཞུང་ལམ་དང་
ཁ་བྲལ་ཏེ་རྩྭ་མྱགས་ཀྱིས་ཁེབས་པའི་ལམ་ཕྲན་ཞིག་ཏུ་དཀྱོགས་པ་དང་། ཆུ་ཚོད་ཕྱེད་
ཙམ་འགྱངས་པའི་མཚམས་སུ་རི་རྩའི་ནགས་ཚལ་སྟུག་པོ་ཞིག་གི་ནང་དུ་སླེབས། སྨག་
འཐིབས་ཤིང་བརླན་གཤེར་གྱིས་བཟུང་བའི་ནགས་ཚལ་དེའི་ཁྲོད་དུ་ངེད་གཉིས་ཀྱིས་
རྟར་བསྐུལ་ནས་དབྱིན་ལེ་གཉིས་ཙམ་གྱི་རིང་དུ་བསྐྱོད་པ་ན། མཇུག་མཐར་སྨྱོ་ནད་སྨན་
ཁང་དེ་མིག་མདུན་དུ་མངོན་བྱུང་། དོན་དངོས་སྟེང་དེ་ནི་ཞིག་རལ་དུ་གྱུར་པའི་སྤྲོ་སྐྱིད་
ཁང་ཞིག་སྟེ། ལོ་མང་པོར་ཞིག་གསོ་མ་མཛད་པས་བལྟས་པ་ཙམ་གྱིས་མི་སྡོད་རུང་བའི་
གནས་སུ་མི་འོས་པར་འདུག ཕྱིའི་རྣམ་པ་འཇིགས་སུ་རུང་བ་དེས་ང་ལ་ཞེད་སྣང་དྲག་པོ་
ཞིག་བསླངས་ཏེ་ཨེན་ཙམ་མིན་ན་སྲབ་མདའ་བསྒགས་ཏེ་རྟ་ཁ་ཕྱིར་དཀྱུ་རྩིས་བྱས། ཡིན་
ན་ཡང་། ངས་མྱུར་བར་རང་ཉིད་སྙིང་ཆུང་སྡར་མ་ཡིན་པར་ངོ་གནོངས་ཏེ་རྟ་ཁ་གློད་དེ་མུ་
མཐུད་དུ་མདུན་དུ་བསྐྱོད་དགོས་བྱུང༌།
ངེད་གཉིས་སྒོ་འགྲམ་དུ་ཐོན་མ་ཐག སུ་ཞིག་གིས་སྒོ་ཆེན་དལ་གྱིས་ཕྱེ་ཡོང་བ་དང་།
219

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེའི་མུར་སྐྱེས་པ་ཞིག་གི་ངོ་གདོང་གསལ་ལ་མི་གསལ་བ་ཞིག་ངའི་མིག་མདུན་དུ་མངོན་
བྱུང་། སྐད་ཅིག་གི་རིང་དུ་སྐྱེས་པ་དེ་སྒོར་བུད་ཅིང་ངའི་རོགས་པའི་མིང་ནས་བོས་ཏེ་སྤྲོ་
སེམས་འཁོལ་བའི་སྒོ་ནས་ཁོ་ལ་ལག་འཇུ་བྱས་ཤིང་རྟ་ལས་འབབ་ཏུ་བཅུག མ་གཞིར་ཁོ་
ནི་སྐུ་ཞབས་སྣེ་ཡ་ཏི་རང་ཡིན་འདུག ཁོ་ནི་གཟུགས་པོ་རྒྱགས་ཤིང་ཕོ་སྒོ་འཛོམས་པའི་
སྐུ་དྲག་རྙིང་གྲས་ཤིག་ཡིན་པ་དང་། གཏམ་སྤྱོད་ཚུལ་དང་མཐུན་ཞིང་ལུས་ཡོངས་གྲ་དག་
པོར་གནས་ཤིང་གདོང་ལ་གཟི་མདངས་རྒྱས་ཏེ་སྒམ་ཚུགས་བརྟན་པས་མི་ལ་བག་ཆགས་
ཟབ་མོ་འཇོག་པར་བྱེད།
ངའི་རོགས་པས་ང་རང་ཁོ་ལ་མཚམས་སྦྱོར་བྱས་པར་མ་ཟད། ད་དུང་ང་རང་སྨན་
ཁང་དུ་ལྟ་སྐོར་དུ་འགྲོ་འདོད་པའི་རེ་བ་ཡང་བཤད་བྱུང་། སྐུ་ཞབས་སྣེ་ཡ་ཏིས་ང་ལ་སྣེ་
ལེན་ལེགས་པོ་གཏོང་བར་ཁག་ཐེག་བྱས་རྗེས། ངའི་རོགས་པ་དང་ངེད་གཉིས་ཁ་བྲལ་བ་
དང་།དེ་ནས་བཟུང་ངས་ཁོ་རང་གཏན་ནས་མཐོང་མ་མྱོང་།
ཁོ་སོང་རྗེས། སྨྱོ་ནད་སྨན་ཁང་གི་འགོ་པས་ང་རང་དོག་ཅིང་ཧ་ཅང་གྲ་དག་པའི་སྣེ་
ལེན་ཁང་དུ་ཁྲིད། ཁང་པའི་ནང་དུ་དངོས་པོ་རྩ་ཆེན་འགའ་ལས་གཞན། ད་དུང་དཔེ་ཆ་
དང་རི་མོ། མེ་ཏོག་དང་རྩེད་ཆས་མང་པོ་ཡང་བཤམས་འདུག་ཅིང་། གྱང་ཐབ་ནང་དུ་མེ་
ལྕེ་ལྷབ་ལྷུབ་ཏུ་འབར་གྱིན་ཡོད་ལ། བུ་མོ་མཛེས་མ་ཞིག་རྣོ་སྦྲེང་རོལ་ཆས་ཀྱི་མདུན་དུ་
ཙོག་སྟེ་པེ་ལིས་ཉིས་བརྩམས་པའི་གླུ་དབྱངས་དེ་ངག་ཏུ་གྱེར་བཞིན་མཆི་ཞིང་། མོས་ང་
རང་མཐོང་མ་ཐག་མྱུར་དུ་གྱེར་མཚམས་བཞག་སྟེ་གུས་ཤིང་ཞུམ་པའི་ངང་ནས་བསུ་བ་
བྱས་བྱུང་། མོའི་སྐད་གདངས་ཤིན་ཏུ་དམའ་ཞིང་སྤྱོད་པ་ཞི་ཞིང་དུལ་བ་ཞིག་རེད། ངས་ད་
དུང་མོའི་གདོང་ནས་སྐྱོ་བའི་མདངས་ཤིག་མཐོང་བྱུང་སྟེ། མོའི་གདོང་མདོག་ནི་སྐྱ་ཐལ་
ལེར་སྣང་ན་ཡང་ངའི་ཁྲ་ཆུང་མིག་ལམ་དུ་བློར་མི་འབབ་པའི་སྣང་བ་ཅི་ཡང་མི་འདུག
མོས་ལུས་ལ་འདུན་གོས་གོན་འདུག་པས་ངའི་ཡིད་ལ་སྙིང་རྗེ་ཞིག་བསླངས་འོངས་ཤིང་
220

བྱི་ལ་ནག་པོ།
བཀུར་བརྩི་དང་མཚར་སྣང་། དགའ་ཞེན་གྱི་བརྩེ་སེམས་འདྲེས་མ་ཞིག་ཀྱང་སྐྱེས་བྱུང་།
ང་རང་ཕ་རི་སིར་སྡོད་པའི་སྐབས་སུ་གཏམ་འདི་འདྲ་ཞིག་ཐོས་མྱོང་བ་སྟེ། སྐུ་ཞབས་
སྣེ་ཡ་ཏིའི་སྨྱོ་ནད་སྨན་ཁང་གིས་སྤྱོད་པའི་སྨན་བཅོས་བྱེད་ཐབས་ནི་དོན་དངོས་ཐོག་ཧྥ་
རན་སིའི་མིས་ལབ་ཀྱིན་པའི “སེམས་གསོའི་བཅོས་ཐབས” ཟེར་བ་དེ་ཡིན་པར་འདུག
གསོ་བཅོས་བྱེད་ཐབས་འདིས་ཉེས་ཆད་ཡོད་ཚད་མཐའ་གཅིག་ཏུ་མེད་པར་གཏོང་བ་
དང་། ཐ་ན་བཀག་གཅུན་གྱི་བྱེད་ཐབས་ཀྱང་ཉུང་དུ་སྤྱད་དེ། ནད་པར་ལྐོག་ཏུ་ལྟ་སྐྱོང་
བྱེད་ཀྱིན་ཡོད་ན་ཡང་ཕྱི་ངོས་སུ་རང་དབང་ལ་ལོངས་སྤྱོད་པ་རེད། ཁོ་ཚོ་མི་མང་ཤོས་ཤིག་
ནད་ཁང་གི་མདུན་རྒྱབ་ཏུ་འཆམ་འཆམ་དུ་སོང་ཆོག་པར་མ་ཟད། རྒྱུན་ལྡན་གྱི་མི་དང་
འདྲ་བར་སྤྱིར་བཏང་གི་གོས་ཀྱང་གྱོན་ཆོག
རང་གི་བསམ་པའི་རྒྱུད་དུ་ཤེས་ལྡན་པའི་རྟོགས་པ་ལྡན་པས། ངས་བུ་མོ་མཛེས་མ་
དེའི་མདུན་དུ་སྐད་ཆ་འཆད་སྐབས་ཧ་ཅང་གཟབ་ནན་བྱས་པ་ཡིན། རྒྱུ་མཚན་ནི་་ངས་
བུ་མོ་དེའི་སྙིང་ཁམས་ལ་ནད་ཞུགས་ཡོད་མེད་གསལ་ཐག་མི་ཆོད་པའི་སྟབས་རེད། དོན་
དངོས་སྟེང་། མོའི་མིག་ཟུང་ལས་ཉམས་མི་སྤྲོ་བའི་འོད་མདངས་ཤིག་འཕྲོ་བ་དེས་ང་ལ་
རང་དབང་མེད་པར་མོ་ནི་རྒྱུན་ལྡན་གྱི་མི་ཞིག་མིན་པའི་སྣང་བ་བསྐྱེད་ཡོང་། དེ་བས།
ངས་སྐད་ཆར་ཚོད་འཛིན་བཏང་ནས་སྤྱིར་བཏང་གི་གླེང་མོལ་ཙམ་བྱས་པ་ཡིན་ལ། ངའི་
བསམ་པར་འདི་ལྟར་བྱས་ན་སྨྱོ་ནད་ཅན་ཞིག་ཡིན་ཡང་དེ་ལ་མི་དགའ་བའམ་ཡང་ན་
སེམས་ཁམས་ལ་ཕོག་ཐུག་གཏོང་མི་སྲིད་སྙམ། མོ་དང་ངེད་གཉིས་ཀྱི་བར་དུ་གཏམ་
ཕར་བཤད་ཚུར་ལབ་ཀྱི་ཁ་བརྡ་བྱུང་བ་དང་དེར་བལྟས་ན་མོའི་བསམ་པའི་འཆར་སྒོ་
ནི་ཧ་ཅང་གསལ་བོ་ཞིག་སྟེ། ཐ་ན་མོའི་ཁེར་ཚུགས་ཀྱི་ལྟ་བ་སོགས་འཆད་སྐབས་ཀྱང་
གཏན་ཚིགས་ལྡན་ཞིང་དཔྱོད་ཤེས་ཀྱི་ནུས་པ་འཛོམས་པོ་ཞིག་འདུག ཡིན་ན་ཡང་།
ངས་དུས་ཡུན་རིང་པོར་སྦྱངས་པའི་སྨྱོན་པའི་སེམས་ཁམས་རིག་པའི་ཤེས་ཡོན་གྱིས་ང་
221

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལ་གནའ་ནས་སྙིང ཁམས་བདེ་ཐང་གི་ཕྱིའི་རྣམ་པ་འདི་ལ་ཡིད་རྟོན་བྱེད་མི་རུང་བའི་
གདམས་པ་གནང་ཡོད་པས་ངས་ཁ་བརྡའི་མགོ་མཇུག་བར་གསུམ་གང་དུའང་སེམས་
ཆུང་དང་གཟབ་ནན་གྱི་རྣམ་འགྱུར་བཟུང་བ་ཡིན།
ཅུང་མ་འགོར་བར། ལས་གོས་གྱོན་པའི་སྐྱེས་པ་ཐང་པོ་ཞིག་གིས་སྡེར་མའི་ནང་དུ་
སིལ་ཏོག་དང་རྒུན་ཆང་། གཞན་པའི་གོ་རེ་སོགས་བསྣམས་ཡོང་ལ། ངས་བཟའ་བཏུང་ལ་
ལོངས་སུ་སྤྱོད་པའི་སྐབས་དེར་བུད་མེད་དེ་ལམ་སང་མགྲོན་ཁང་ལས་སྒོར་བུད་སོང་། མོ་
སྒོར་འབུད་སྐབས། ངས་ཁ་ཕྱིར་འཁོར་ཏེ་དོགས་འདྲིའི་མིག་མདངས་ཀྱིས་འགོ་པར་ཅེར་
ནས་བསྡད།
“མིན།” འགོ་པས་དེ་ལྟར་ཚིག་མགོ་གླེང་ནས “འོ། མ་རེད། མོ་ནི་ངེད་ཚང་གི་
རེད། ངའི་ཚ་མོ་སྟེ་ཧ་ཅང་འཇོན་ཐང་ལྡན་པའི་བུ་མོ་ཞིག་ཡིན” ཟེར།
“ངས་འདི་ལ་དོགས་པ་འཆང་བར་བཟོད་སྒོམ་ཆེར་ཞུ་བ་ཡིན།” ངས་དེ་ལྟར་ལན་
ལྡོན་བཞིན “ཡིན་ན་ཡང་། ཁྱེད་ཀྱིས་ངས་ཁྱེད་ལ་བཟོད་སྒོམ་ཞུ་དོན་ཅི་ཡིན་གསལ་བོར་
ལོས་ཤེས། ཁྱེད་ཀྱི་འདི་གའི་ཁྱད་དུ་འཕགས་པའི་དོ་དམ་ནི་ཕ་རི་སིར་ཀུན་གྱིས་མི་ཤེས་
པ་མེད།དེ་བས། ངའི་བསམ་པར་དེ་ནི་ཧ་ལམ…………དེ་ཁྱེད་ཀྱིས་ཤེས་ངེས་རེད།”
“ཤེས་ཡོད། ཤེས་ཡོད། ད་བཤད་མི་དགོས། ཡང་གཅིག་བཤད་ན་ངས་ཁྱེད་ཀྱིས་
གཟབ་ནན་གྱི་སྒོ་ནས་བསྔགས་བརྗོད་བྱས་པའི་རྣམ་འགྱུར་ལ་བཀའ་དྲིན་ཞུ་འོས། ང་
ཚོས་ན་གཞོན་རྣམས་ཀྱི་ལུས་སྟེང་ནས་འདི་ལྟར་བསམ་མནོ་ནན་མོ་གཏོང་ཚུལ་ཤིན་ཏུ་
མཐོང་དཀོན་པར་འདུག ཡིན་ན་ཡང་།འདི་གར་ཡོང་བའི་ལྟ་སྐོར་པ་ལ་ལས་གཟབ་ནན་
མ་བྱས་པས་མི་རྣམས་ལ་བསམ་ཡུལ་ལས་འདས་པའི་དོན་རྐྱེན་ཐེངས་མང་པོར་བཟོས་པ་
རེད། ངས་སྔོན་ཆད་ཀྱི་གསོ་བཅོས་བྱེད་ཐབས་སྔར་བཞིན་ལག་བསྟར་བྱེད་པའི་སྐབས་སུ།
ནད་པ་རྣམས་གང་འདོད་ཀྱིས་མཐའ་འཁོར་དུ་འཆམ་འཆམ་དུ་བསྐྱོད་ཆོག་པ་ཡིན། འོན་
222

བྱི་ལ་ནག་པོ།
ཀྱང་། སྐབས་དེ་དག་གི་རིང་དུ་ནད་ཁང་ནང་ལྟ་སྐོར་དུ་ཡོང་མཁན་དག་གིས་ཁོ་ཚོར་
ཉེན་ཁ་ཆེ་བའི་སྨྱོ་ནད་སློང་གིན་ཡོད་པ་རེད། དེ་བས། ངས་འུ་ཐུག་ཐབས་ཟད་ཀྱི་སྒོ་ནས་
ཁོ་ཚོར་གཟབ་ནན་གྱིས་ཁང་པའི་ནང་དུ་འཇུག་པའི་སྒྲིག་ལམ་ལག་བསྟར་བྱས་པ་ཡིན་
ལ། ང་རང་གིས་གཏམ་སྤྱོད་ལ་གཟབ་ཐུབ་པར་ཡིད་མི་ཆེས་པའི་མི་དག་སྨན་ཁང་གི་སྒོ་
ཆེན་དུ་འཛུལ་མི་ཆོག་པ་ཡིན།"
66
‘ཁྱོད་ཀྱིས་སྔོན་ཆད་ཀྱི་གསོ་བཅོས་བྱེད་ཐབས་སྔར་བཞིན་ལག་བསྟར་བྱེད་
པའི་སྐབས་སུ’ ཨེ།” ངས་ཁོའི་སྐད་ཆར་བསྐྱར་ཟློས་ཤིག་བྱས་ཏེ། “ངས་འདི་ལྟར་གོ་བ་
བླངས་ཆོག་གམ། ངས་རྒྱུན་དུ་ཐོས་པའི ‘སེམས་གསོའི་བཅོས་ཐབས” ཟེར་བ་དེ་སྔར་
ནས་ལག་བསྟར་བྱེད་ཀྱིན་མེད་པ་ཡིན་ནམ” ཞེས་དྲིས།
“རྩིས་ཤིག་བརྒྱབ་ན།” ཁོས་དེ་ལྟར་ལན་འདེབས་ཀྱིན “ང་ཚོས་གསོ་བཅོས་
བྱེད་ཐབས་འདི་རྩ་བ་ནས་མི་སྤྱོད་པའི་ཐག་གཅོད་མཛད་དེ་ཟླ་ཕྱེད་ལྷག་འདས་ཟིན"
ཞེས་བཤད།
“བདེན་པ་ཡིན་ནམ།ཁྱོད་ཀྱིས་ང་རང་ངོ་མ་ཧ་ལས་སུ་བཅུག་བྱུང་།”
“སྐུ་ཞབས་ལགས།” ཁོས་དབུགས་རིང་ཞིག་ཕྱུངས་ཏེ “ང་ཚོས་བལྟས་ན་སྔོན
གྱི་གོམས་སྲོལ་རྙིང་པ་སླར་གསོ་བྱེད་དགོས་པར་འདུག སེམས་གསོའི་གསོ་བཅོས་བྱེད་
ཐབས་ཀྱི་ཉེན་ཁས་མི་ལ་ཧ་ལས་ཤིང་ཧང་སངས་པར་བྱེད། སྔོན་ཆད་མི་རྣམས་ཀྱིས་
དེའི་ཕན་ཡོན་ལ་གདེང་འཇོག་བྱས་པ་ཐལ་ཆེ་སོང་། སྐུ་ཞབས་ལགས། སྨན་ཁང་འདིས་
ལུགས་མཐུན་དྲང་བཞག་གི་སྒོ་ནས་གསོ་བཅོས་བྱེད་ཐབས་འདིའི་རིགས་ལ་བརྟག་དཔྱད་
ཐེངས་ཤིག་བཏང་ཡོད་པར་ང་ལ་ཡིད་ཆེས་ཡོད། རྒྱུ་འབྲས་ཅན་གྱི་མི་ཆོས་རིང་ལུགས་ཀྱི་
སྟེང་ནས་བཏོན་པའི་གྲོས་གཞི་ཞིག་ཡིན་ཚེ། ང་ཚོས་ཡོད་ཚད་བསྒྲུབས་ཐུབ་ཡོད། ཁྱོད་
རང་ཅུང་སྔ་ས་ནས་འདི་གར་ལྟ་སྐོར་དུ་ཕེབས་མ་ཐུབ་པ་ནི་ཇི་འདྲའི་ཞེ་ཕངས་པ་ལ།
223

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གལ་ཏེ་དེ་ལྟར་ཡིན་ཚེ་ཁྱོད་ཀྱིས་ཀྱང་འདི་ལ་དཔྱད་འཇོག་བྱེད་ཐུབ་ངེས་རེད། འོན་ཀྱང་།
ཁྱོད་ལ་མཚོན་ན་སེམས་གསོའི་བཅོས་ཐབས་ལ་ཆ་རྒྱུས་མེད་པ་ཞིག་ཡིན་མི་སྲིད་པ་ང་ལ་
ཡིད་ཆེས་ཡོད་ཅིང་། དེའི་བྱེ་བྲག་གི་བརྒྱུད་རིམ་ཡང་སྨོས་ཅི་དགོས།”
“དེ་ལྟར་བཤད་ན་ག་ལ་འགྲིག ངས་ཐོས་པ་ནི་ལ་དང་ལུང་པའི་སྐད་ཆ་རེད།”
“ངས་ཁྱོད་ལ་འདི་ལྟར་བཤད་ཆོག་སྟེ། སེམས་གསོའི་བཅོས་ཐབས་ནི་ཧ་ལམ་ནད་
པ་རྣམས་རྒྱ་ཡན་དུ་གཏོང་བའི་བྱེད་ཐབས་ཤིག་རེད། ང་ཚོས་ནད་པ་རྣམས་ཀྱི་དོན་སྙིང་
མེད་པའི་བསམ་པའི་འཆར་སྒོ་ལ་རྩ་བ་ནས་དགག་པ་མི་རྒྱག་པར་མ་ཟད། ད་དུང་དེ་ལས་
ལྡོག་སྟེ་ཁོ་ཚོའི་རང་འདོད་གང་དྲན་གྱི་རྒྱ་ཡན་ལ་སྐུལ་འདེད་བཏང་བ་ཡིན། དེ་ལྟར་བྱས་
པས་ནད་པ་མང་པོ་དྲག་ཏུ་བཅུག་པར་མ་ཟད། གསོ་བཅོས་ཀྱི་ཕན་ནུས་ཐོན་ཚད་ཀྱང་
ཧ་ཅང་ཡུན་རིང་བ་རེད། ནད་པའི་རྒྱ་ཡན་ལ་བཀག་འགོག་གཏོང་བའི་བྱེད་ཐབས་གང་
ཡིན་རུང་ལྡོག་སྒྲུབ་བྱེད་ཐབས་ལྟར་ནད་པའི་ཉམ་ཞན་པའི་རིག་སྟོབས་ལ་གཡོ་འགུལ་
ཐེབས་སུ་འཇུག་མི་ནུས་ཏེ། དཔེར་ན། ང་ཚོའི་ནད་པ་སྐོར་ཞིག་གི་བསམ་པར་རང་ཉིད་
ནི་ཁྱིམ་བྱ་ཡིན་པའི་འཕྲུལ་སྣང་འབྱུང་གི་ཡོད་པ་དང་། དེའི་གསོ་བཅོས་བྱེད་ཐབས་ནི་ཁོ་
ཚོའི་འཕྲུལ་སྣང་དེ་དོན་དངོས་ཡིན་པ་རྒྱུན་འཁྱོངས་བྱེད་དུ་འཇུག་དགོས་པར་མ་ཟད། ཁོ་
ཚོ་ཧ་ཅང་གླེན་པ་ཡིན་པས་དོན་དངོས་འདི་ལ་ཤེས་རྟོགས་ཡག་པོ་བྱེད་ཐུབ་ཀྱི་མེད་པར་
ཁ་རྡུང་གཏོང་བ་དང་། དེ་ནས་གཟའ་འཁོར་གཅིག་གི་རིང་ལ་ཁོ་ཚོར་རྒུམ་བུ་ལས་གཞན་
པའི་ཟས་རིགས་བཟའ་རུ་མི་འཇུག་ཅིང་། དེ་ལྟར་བྱས་ན། འབྲུ་རྡོག་གཅིག་དང་བྱེ་རྡོག་
གཅིག་ལས་ཡ་མཚན་གྱི་མཛད་རྗེས་བསྐྲུན་ཐུབ་ངེས་ཡིན།”
“རྒྱ་ཡན་དུ་གཏོང་བའི་བྱེད་ཐབས་འདི་ཁོ་ན་སྤྱད་པས་ཆོག་པ་ཡིན་ནམ།”
“དེས་ག་ལ་ཆོག ང་ཚོས་ད་དུང་སྟབས་བདེའི་རོལ་རྩེད་ཀྱི་བྱ་འགུལ་ནུས་པར་
ཡང་ཡིད་ཆེས་བྱེད་ཀྱིན་ཡོད། དཔེར་ན། གླུ་དབྱངས་དང་བྲོ་གར། སྤྱིར་བཏང་གི་རྩལ་
224

བྱི་ལ་ནག་པོ།
སྦྱོང་། ཤོག་ཕེ། ད་དུང་རིགས་གཞན་པའི་དཔེ་དེབ་ལྟ་བུ་སོགས་ཡོད། ང་ཚོས་ནད་པ་
རེ་རེར་སྐྱེ་ཁམས་ཀྱི་ནད་བྱུང་ཡོད་ཁུལ་བྱས་ཏེ་བདག་སྐྱོང་བྱེད་ཀྱིན་ཡོད་ལ། ‘སྨྱོན་
པ’ ཞེས་པའི་ཚིག་འདི་རྩ་བ་ནས་གླེང་གིན་མེད།ཆེས་གལ་ཆེ་བ་ནི་སྨྱོན་པ་རེ་རེར་
བཀོད་འདོམས་བརྒྱབ་ནས་མི་གཞན་པའི་འགུལ་སྐྱོད་ལ་ལྟ་རྟོག་བྱེད་དུ་འཇུག་རྒྱུ་དེ་རེད།
སྨྱོན་པ་རེ་རེའི་ཤེས་རྟོགས་ཀྱི་ནུས་པ་དང་བརྡར་གཅོད་ཀྱི་ནུས་པར་ཡིད་ཆེས་བྱེད་རྒྱུ་ནི་
ཁོའི་ལུས་ཕུང་དང་རྣམ་ཤེས་ཕྱིར་འགུགས་པའི་སླད་དུ་ཡིན། འདི་ལྟ་བུའི་བྱེད་ཐབས་སྤྱད་
ན། ང་ཚོས་ནད་པར་ལྟ་སྲུང་དུ་གླས་པའི་གཡོག་པོའི་འགྲོ་སྒོ་ཆེན་པོ་དེ་ཡང་བསྐྱུངས་ཐུབ་
པ་རེད།”
“ཁྱོད་ཚོས་ཉེས་ཆད་ཀྱི་རིགས་གང་ཡང་སྤྱོད་ཀྱིན་མེད་པ་ཡིན་ནམ།”
“སྤྱོད་ཀྱིན་མེད།”
“ནད་པ་རྩ་བ་ནས་བཀག་སྐྱིལ་གཏོང་བ་མིན་ནམ།”
“དེ་ལྟར་སྒྲུབ་སྐབས་ཧ་ཅང་ཉུང་། སྐབས་འགར། ནད་པའི་ནད་གཞི་ཇེ་སྡུག་ཏུ་སོང་
བའམ་ཡང་ན་གློ་བུར་དུ་སྨྱོ་རྟགས་ཚབས་ཆེན་སྟོན་དུས་ང་ཚོས་ཁོ་རང་གསང་ཁང་ཞིག་ཏུ་
བཅུག་སྟེ། དེའི་ཚོད་འཛིན་མེད་པའི་བྱ་བྱེད་ཀྱིས་ནད་པ་གཞན་ལ་ཤུགས་རྐྱེན་མི་བཟོ་བ་
བྱས་པ་དང་། དེ་ནས་ཁོའི་ནད་གཞི་ཇེ་ཡང་དུ་སོང་བའི་སྐབས་སུ་ད་གཟོད་གྲོགས་པོ་ཚོའི་
ཁྲོད་དུ་གཏོང་བ་ཡིན། རྒྱུ་མཚན་ནི་སྨྱོ་ཚབས་ཆེ་བའི་ནད་པ་འདིའི་རིགས་ལ་གསོ་བཅོས་
ཀྱི་ཐབས་གཞན་མེད་པར་དུས་རྒྱུན་པར་གཞུང་གཉེར་སྨན་ཁང་དུ་བསྐྱལ་བ་ཡིན།”
“ད་ལྟ་ཁྱོད་ཀྱིས་དེ་དག་ཡོད་ཚད་བཅོས་བསྒྱུར་བྱས་འདུག དེ་ནི་ཁྱོད་ཀྱིས་སྨྱོ་
བཅོས་བྱེད་ཐབས་འདི་ལེགས་བཅོས་གཏོང་བའི་ཆེད་ཡིན་ནམ།”
“དངོས་གནས་དེ་འདྲ་རང་རེད། སེམས་ཁམས་གསོ་བཅོས་ཀྱི་ཐབས་ཤེས་འདི་ལ་
ཞན་ཆ་ཡོད་པ་དང་། ཐ་ན་ཉེན་ཁ་ཡང་ཆེ། སྟབས་ལེགས་པ་ཞིག་ལ། ད་ལྟ་ཐབས་ཤེས་
225

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འདི་ཧྥ་རན་སིའི་སྨྱོ་བཅོས་སྨན་ཁང་དུ་རྩ་བསློགས་བཏང་ཟིན།”
“ཁྱོད་ཀྱི་གཏམ་དག་ལ་ཉན་རྗེས།” ཁོས་དེ་ལྟར་བཤད་རྒྱུར། “ང་རང་ཤིན་ཏུ་ཧ་
ལས་བྱུང་། སྔོན་ཆད་ངས་མིག་སྔའི་བར་དུ་རྒྱལ་ཡོངས་ཀྱི་ས་གནས་སོ་སོར་སྨྱོ་བཅོས་
བྱེད་ཐབས་གཞན་ཞིག་གཞི་ནས་བྱུང་མེད་པར་ཡིད་ཆེས་མཛད་ཀྱིན་ཡོད།”
“གྲོགས་པོ་ལགས། ཁྱོད་རང་ལོ་ན་ཆུང་བ་ལ།” ཁོས་མུ་མཐུད་དུ “ནམ་ཞིག་གི་
ཚེ། ཁྱོད་ཀྱིས་འཇིག་རྟེན་གྱི་བྱ་བར་རང་ངོས་ནས་བརྡར་ཤ་གཅོད་རྒྱུ་ལས། གཞན་གྱི་
ཁོམ་གཏམ་ལ་རྣ་བ་གཡེང་མི་རུང་བ་ཤེས་དགོས། དེ་ཡང་རྣ་ཐོས་གང་ཡིན་ཡང་ཡིད་
ཆེས་སྤུ་ཙམ་ཡང་མི་བྱེད་པ་དང་མིག་གིས་དངོས་སུ་མཐོང་བ་ཡང་ཡིད་ཆེས་ཕྱེད་ཀ་
ལས་བློ་ཡོངས་སུ་གཏོད་མི་རིགས། ང་ཚོའི་སྨྱོ་ནད་སྨན་ཁང་ལ་ཆ་བཞག་ནས་བཤད་ན་
ཡང་། གླེན་པ་གཏི་ཐུག་ཅིག་གིས་ཁྱོད་རང་གོལ་ལམ་དུ་ཁྲིད་འདུག ཡིན་ན་ཡང་། ནུབ་
ཚ་འཐུངས་རྗེས། ཁྱོད་རང་འགྲུལ་སྐྱོད་ཀྱི་ངལ་དུབ་སངས་ཚེ། ངས་དགའ་སྤྲོའི་ངང་ཁྱོད་
རང་སྨན་ཁང་གི་ཕྱོགས་བཞིར་ལྟ་སྐོར་དུ་ཁྲིད་དེ་སྨྱོ་བཅོས་བྱེད་ཐབས་གསར་བ་ཞིག་
མཚམས་སྦྱོར་བྱེད་འདོད། ངས་བལྟས་ན། སྨྱོ་བཅོས་བྱེད་ཐབས་འདི་ལག་བསྟར་བྱེད་པ་
དངོས་སུ་མཐོང་མཁན་གྱིས་བལྟས་ན། འདི་ནི་ད་རག་བར་དུ་མཐོང་ཐབས་མེད་པའི་
གསར་གཏོད་ཀྱི་ནུས་པ་ཆེས་ཆེར་ལྡན་པའི་ཐབས་ཤེས་ཡ་མེད་ཅིག་ཏུ་མཐོང་ངེས།”
“ཁྱོད་ཀྱི་ཐབས་ཤེས་འདི་ཨེ།” ངས་ཁོ་ལ “ཁྱོད་ཀྱིས་གསར་གཏོད་མཛད་པ་ཡིན་
ནམ” ཞེས་དྲིས།
“ངས་ཧ་ཅང་ངའོ་སྙམ་པའི་སྒོ་ནས་ཁས་ལེན་ཐུབ།” ཁོས་དེ་ལྟར་མུ་མཐུད་དུ “དེ་
ངའི་གསར་བཏོད་ཡིན། མ་མཐའ་ཡང་དེའི་ནང་གི་ཁ་ཤས་ཤིག་ཡིན” ཟེར།
དེ་ལྟར། སྐུ་ཞབས་ལཱེ་ཡ་ཏི་དང་ངེད་གཉིས་ཀྱིས་ཆུ་ཚོད་གཉིས་ཙམ་ལ་ལབ་གླེང་
བྱས་པ་དང་། དེའི་རིང་དུ་ཁོས་ང་རང་ཁྲིད་དེ་སྨན་ཁང་གི་སྐྱེད་ཚལ་དང་དྲོད་ཁང་སོགས་
226

བྱི་ལ་ནག་པོ།
ལ་ལྟ་སྐོར་བྱས།
“གནས་སྐབས་འདིར་ངས་ད་དུང་ཁྱོད་ལ་ནད་པར་བལྟ་རུ་མི་འཇུག” ཁོས་དེ་ལྟར་
བཤད་དེ “འདི་འདྲའི་ལྟ་སྐོར་བྱེད་ཚུལ་ནི་ཚོར་བ་སྐྱེན་པོ་ཅན་ཞིག་ལ་ཆ་མཚོན་ནས་
བཤད་ན། དེ་འདྲའི་སྣང་ཚུལ་མཐོང་ན་ནམ་ཡང་སེམས་ཁམས་མི་བདེ་བ་ཞིག་ཡོང་ངེས་
ཡིན། ངས་ཁྱོད་ཀྱི་དགོང་ཟས་ཀྱི་ཡི་ག་འཆུ་བར་བྱེད་མི་འདོད། ང་ཚོས་ཅུང་མ་འགོར་
བར་ཟས་སྟོན་བཤམ་རྒྱུ་ཡིན་ཏེ། ངས་ཁྱོད་ལ་ཧྲེང་སྣེ་ནུའུ་ས་ཁུལ་གྱི་སྐམས་ཤ་དང་ཚོད་
མ་བསྙལ་མ་བཟའ་རུ་གཞུག་ཆོག་ལ། དེ་ནས་ཁི་རོད་སི•ཏི་ཝུ་ཡེའི་རྒུན་ཆང་བཏུང་དུ་
གཞུག་ཆོག དེ་ལྟར་བྱས་ན་ཁྱོད་ཀྱི་སྙིང་སྟོབས་ཆེས་ཆེར་རྒྱས་པར་འགྱུར་ངེས་རེད།”
ཆུ་ཚོད་དྲུག་པའི་སྟེང་དུ། ཟ་མ་བཟའ་བའི་བརྡ་བརྒྱབ་བྱུང་། འགོ་པས་ང་རང་
ཁང་ཁོད་ཡངས་པ་ཞིག་ཏུ་ཁྲིད་འོངས་ཤིང་། དེ་གར་སྔར་ནས་མི་མང་པོ་འདུས་འདུག་
སྟེ། ཕལ་ཆེར་མི་ཉེར་ལྔ་ནས་སུམ་ཅུར་ལོངས་པ་ཞིག་ཡོད། བལྟས་པ་ཙམ་གྱིས་ཁོ་ཚོ་ཚང་
མར་ཐོབ་ཐང་ཅན་གྱི་མིའི་ཚུགས་ཀ་ལྡན་པས་རྟོགས་པ་ཧ་ཅང་མཐོ་བ་སྨོས་མ་དགོས།
ངའི་སེམས་སུ་ཁོ་ཚོའི་གྱོན་ཆས་དག་ནི་གཟབ་མཆོར་ཆེས་དྲགས་པས་སྐུ་དྲག་གི་ཐོབ་
ཐང་དང་ཁྱད་ཆོས་ཡོངས་སུ་ངོམ་པའི་བཟོ་ལྟ་འདུག་སྙམ། ངས་མཉམ་ཞིག་བཞག་པར།
མགྲོན་པོ་དེ་དག་གི་ཁྲོད་ནས་མ་མཐའ་ཡང་སུམ་ཆའི་གཉིས་ཙམ་ནི་སྐྱེས་མ་ཡིན་ཞིང་།
སྐྱེས་མ་ཚོའི་ལུས་ཀྱི་གྱོན་ཆས་དང་མཛེས་རྒྱན་སྤྲས་ཚུལ་ནི་དེང་གི་ཕ་རི་སི་ས་ཆའི་མི་
ཡི་ཁྱད་གཤིས་དང་ཡེ་ནས་མི་མཐུན། དཔེར་ན། སྐྱེས་མ་མང་པོའི་ལོ་ཚོད་ནི་བདུན་ཅུའི་
མན་དུ་མེད་ཅིང་། ཏག་ཏག་ལུས་ལ་མཛུབ་དཀྲིས་དང་གདུ་བུ། རྣ་རྒྱན་སོགས་རིན་པོ་
ཆེའི་རྒྱན་ཆ་སྤྲས་ཡོད་པར་མ་ཟད། ཁྲེལ་བག་མེད་པར་བྲང་ཁ་དང་དཔུང་བ་དག་རྗེན་
པར་བུད་འདུག ངས་ད་དུང་དོ་སྣང་ཁྲོད་དུ་སྐྱེས་མ་ཚོའི་གྱོན་གོས་འགའ་ཞིག་ནི་འཚེམ་
བཟོའི་རྒྱུ་སྤུས་ཞན་པའམ་ཡང་ན་མ་མཐའ་ཡང་རང་གི་ལུས་དང་མི་འཚམ་པར་འདུག་
227

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པ་མཐོང་། ངས་ཕྱོགས་བཞིར་སྐོར་ལྟ་ཞིག་བྱས་པས། སྐུ་ཞབས་སྣེ་ཡ་ཏིས་དེ་སྔོན་ཏག་
ཏག་ཏུ་མགྲོན་ཁང་ཆུང་བའི་ནང་དུ་ང་ལ་མཚམས་སྦྱོར་མཛད་པའི་བུ་མོ་སྤྲོ་སྣང་ཅན་དེ་
མཐོང་བྱུང་མོད། འོན་ཀྱང་། ཧ་ལས་པ་ཞིག་ལ། མོས་ལུས་ལ་ཆུ་སྲིན་གྱི་རུས་པས་དཀྲི་
བརྒྱབ་པའི་སྨད་གཡོགས་ཤིག་གྱོན་པ་དང་། རྐང་པར་རྟིང་ག་མཐོན་པོ་ཅན་གྱི་ཀོ་ལྷམ་
གོན་ཡོད་པར་མ་ཟད། མགོ་ལ་པུའུ་ལུའུ་སེར་ས་ཁུལ་ནས་བཏགས་པའི་མེ་ཏོག་ཅན་གྱི་
ཞྭ་མོ་ཚི་སྟུག་ལ་སོང་བ་ཞིག་གོན་ཡོད་ཅིང་། ཞྭ་མོ་དེ་ཆེ་དྲགས་པས་མོའི་གདོང་གི་རྣམ་
པ་ཇེ་ཆུང་དུ་བསྒྱུར་ཏེ་ཧ་ཅང་དགོད་ཁ་འཆོར་བ་ཞིག་ཏུ་འདུག ཡིན་ན་ཡང་། ངས་མོ་
ཐེངས་དང་པོར་མཐོང་བའི་སྐབས་སུ། མོས་གྱོན་པའི་འདུན་གོས་དེ་ནི་ཇི་འདྲའི་ལུས་
དང་འཚམ་པ་ཞིག་རེད་ཨང་སྙམ། མདོར་ན། དགོང་མོའི་ཟས་སྟོན་ཐོག་གི་མི་རྣམས་
ཀྱི་གྱོན་ཆས་མཐའ་དག་ནི་ནམ་རྒྱུན་དང་མི་མཚུངས་པར་ཁ་དོག་མི་འདྲ་བས་སྤྲས་
ཤིང་། དེས་ང་ལ་དེ་མ་ཉིད་དུ “སེམས་གསོའི་བཅོས་ཐབས” ཀྱི་གནས་ཚུལ་དེ་དྲན་དུ་
བཅུག་པར་མ་ཟད། སེམས་སུ་སྐུ་ཞབས་མེ་ཡ་ཏིས་ང་རང་སྨྱོ་ནད་ཅན་དང་མཉམ་དུ་ཅོག་
ཙེ་གཅིག་གི་སྟེང་དུ་ཟ་མ་ཟོས་ན་རྣམ་རྟོག་ལངས་ཡོང་བར་དོགས་ཏེ་འདི་ལྟར་མགོ་སྐོར་
གཏོང་བ་ཡིན་ཡང་སྲིད་སྙམ། ཡིན་ན་ཡང་། ངས་ད་དུང་ཕ་རི་སི་ས་ཆར་སྡོད་སྐབས་གོ་
མྱོང་བ་ལྟར། ལྷོ་མཐའི་ཞིང་ཆེན་སོ་སོའི་སྡོད་དམངས་རྣམས་ནི་གཤིས་ཀ་རྒོད་ཅིང་ལྟ་བ་
མཁྲེགས་འཛིན་ཆེ་ལ་རྙིང་ཞེན་ཅན་ཡིན་པ་ཡང་ཡིད་ལ་དྲན་ཡོང་བ་རེད། ཕྱིས་སུ། ངས་
དེ་གར་སྡོད་པའི་མི་འགའ་དང་ཁ་བརྡ་ཅུང་ཟད་བྱས་པའི་མཐར། ངའི་སེམས་ཁྲལ་དེ་རང་
བཞིན་གྱིས་གར་སོང་ཆ་མེད་དུ་གྱུར།
ཟ་ཁང་དེ་ཁོད་ཡངས་ཤིང་གསལ་ཆ་ཆེ་ལ། མི་ལ་ཁམས་དྭངས་པའི་སྣང་བ་སྟེར་ན་
ཡང་། ནང་གི་བཀོད་པ་ནི་བབ་ཆགས་ཤིང་དཀྱུས་མ་ཅན་དུ་སྣང་། དཔེར་ན། ཐང་གཅལ་
གྱི་ངོས་སུ་ས་གདན་བཏིངས་མེད་པར(དོན་དངོས་ཐོག་བཤད་ན་ཡང་ཧྥ་རན་སིའི་རྒྱལ་
228

བྱི་ལ་ནག་པོ།
ཁབ་ཏུ་ས་གདན་རྒྱུན་དུ་སྤྱོད་པ་ཉུང)མ་ཟད། ཚོང་ཁང་དཀྱུས་མ་དག་དང་འདྲ་བར་སྒེའུ་
ཁུང་ཁར་ཡོལ་བ་ཡང་བཀལ་མེད་པར་ལྕགས་ཀྱི་དྲ་རྐང་འཕྲེད་དུ་བཏབ་ནས་དྲ་སྒོ་དམ་
པོར་གཏན་འདུག ངས་མཉམ་ཞིག་བཞག་པར། ཟ་ཁང་འདི་ནི་སྤྲོ་སྐྱིད་གླིང་ཞིག་གི་
ལོགས་སུ་ཆགས་ཡོད་པས། མཉམ་འགྲོ་མཐའ་བཞི་མའི་ལྡེབས་ངོས་གསུམ་དུ་སྒེའུ་ཁུང་
ཕུག་ཡོད་ཅིང་། སྒེའུ་ཁུང་ཕལ་ཆེར་བཅུ་གྲངས་ལྷག་འདུག་ལ། ངོས་གཞན་ཞིག་ཏུ་ད་
དུང་སྒོ་མོ་ཞིག་བཏོད་ཡོད།
ཟས་ཅོག་གི་སྒྲིག་འགོད་ནི་ཧ་ཅང་མཛེས་སྡུག་ལྡན་པ་ཞིག་རེད། སྡེར་ཀའི་ནང་
དུ་ཟས་ཀྱི་རི་རབ་བརྩིགས་ཤིང་བཏུང་བའི་རྒྱ་མཚོ་བསྐྱིལ་ཡོད་ཅིང་། ཏག་ཏག་ཤ་ཁྲག་
གི་ཟས་ཁོ་ནས་ཀྱང་ཨ་ན་ཇི་མུའུ་ཟེར་བའི་སེམས་ཅན་ཆེན་པོ་དེའི་ལྟོ་བ་ཡང་འགྲང་
བར་བྱེད་ཐུབ་ངེས་རེད། ང་རང་སྐྱེས་པ་ཉིད་ནས་འདི་འདྲའི་གཟབ་རྒྱས་ལྡན་ཞིང་ཆུད་
ཟོས་ཆེ་བའི་ལོངས་སྤྱོད་དུ་ཞུགས་མ་མྱོང་། ཡིན་ན་ཡང་། སྤྱིའི་ཆ་ནས་བཤད་ན། བཀོད་
སྒྲིག་གི་སྤུས་ཚད་དེ་འདྲའི་ལེགས་པོ་ཞིག་ཏུ་མི་སྣང་སྟེ། དངུལ་དཀར་གྱིས་བཟོས་པའི
སྒྲོན་སྟེགས་སྟེང་དུ་བཙུགས་པའི་ལཱ་སྒྲོན་དེ་དག་ཟས་ཅོག་དང་ཟ་ཁང་གི་གྲུ་ཟུར་ཀུན་ཏུ་
བསྒྲོན་འདུག་ལ། བགྲང་ལས་འདས་པའི་ལཱ་སྒྲོན་གྱི་ལུས་ལས་མཆེད་པའི་འོད་ཟེར་དྲག་
པོས་འཇམ་ཞིང་གཉོམ་པའི་འོད་སྣང་ལ་གོམས་པའི་ངའི་མིག་ཟུང་དུ་མི་བདེ་བའི་ཟུག་
གཟེར་སྦྱིན་པར་བྱེད། ལས་ལ་བརྩོན་པའི་གཡོག་པོ་འགས་ང་ཚོར་ཞབས་ཞུ་བསྒྲུབས་
ཡོང་ལ། ཁང་པའི་སྣེ་གཞན་ཞིག་གི་ཅོག་ཙེ་ཆེན་པོ་ཞིག་གི་མཐའ་འཁོར་དུ་ལག་ཏུ་པི་
ཝང་དང་གླིང་བུ། དུང་རིང་དང་སྦུབ་ཆ་ཐོགས་པའི་མི་བདུན་བརྒྱད་ཙམ་ཙོག་ཡོད་པ་
དང་། ཁོ་ཚོས་རྒྱུན་ཆད་མེད་པར་རོལ་ཆས་ལས་འགྱུར་བག་ལྡན་པའི་འུར་ཆེམ་གྱི་སྒྲ་སྣ་
ཚོགས་འདོན་པར་བྱེད་ཅིང་། སྒྲ་དེས་མི་གཞན་དག་ལ་སྤྲོ་བ་ཆེན་པོ་འདྲེན་པར་བྱེད་ན
ཡང་། ང་ལ་དེ་ལས་ལྡོག་སྟེ་སུན་སྣང་ཆེན་པོ་བསྐྱལ་འོངས།
229

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྤྱིའི་ཆ་ནས་བཤད་ན། ངས་སྐབས་དེར་མཐོང་བའི་སྣང་ཚུལ་རེ་རེ་ནི་དངོས་གནས་
ཡ་མཚན་ཅན་དུ་སྙམ་ཡོང་མོད། ཞིབ་ཏུ་བསམ་ན། འཇིག་རྟེན་འདི་ནི་བསམ་བློ་སྣ་
ཚོགས་དང་མི་སྣ་ཚོགས། ད་དུང་ཡུལ་སྲོལ་གོམས་འདྲིས་མི་འདྲ་བ་དག་གིས་གྲུབ་པ་མ་
ཡིན་ནམ། ཡང་གཅིག་བཤད་ན། ང་རང་ས་ཆ་མང་པོར་སོང་མྱོང་བར་བརྟེན། ཡ་མཚན་
ཅན་ལ་མཚར་སྣང་མི་སྐྱེས་པའི་གཤིས་ཀར་གོམས་ཡོད་པས། བག་ཕེབས་པའི་ངང་སྨན་
ཁང་གི་འགོ་པའི་གཡས་ལོགས་ཀྱི་འདུག་སྟེགས་སུ་བསྡད་པ་དང་། ཟས་ཀྱི་ཡི་ག་ཆེས་
ཆེར་ཕྱེ་སྟེ་མདུན་དུ་བཤམས་པའི་ཤ་ཆང་གི་གསོལ་སྟོན་ལ་ཅི་དགར་རོལ།
གསོལ་སྟོན་གྱི་སྐབས་སུ། མི་རྣམས་ཀྱིས་ཡར་མར་བཅོ་བརྒྱད་ཀྱི་གཏམ་གླེང་སྣ་
ཚོགས་བྱས་པ་དང་། ཀུན་ལ་སྤྲོ་བ་ཚད་མེད་བརྟས་ཡོང་ལ། ལྷག་པར་དུ་བུད་མེད་རྣམས་
ནི་ནམ་རྒྱུན་དང་འདྲ་བར་ཁ་བརྡའི་ནང་དུ་མགོ་འཁོར་ནས་འདུག མཚམས་དེར། ངས་
དེ་གར་འཛོམས་པའི་མི་ཕལ་ཆེ་བ་ནི་སློབ་གསོ་ལེགས་པོ་མྱངས་མྱོང་བའི་ཤེས་ལྡན་པ་
ཏག་ཏག་ཡིན་པ་དེ་མ་ཐག་རྟོགས་པར་མ་ཟད། སྨན་ཁང་གི་འགོ་པའི་ཁོག་པའི་ནང་དུ་སྤྲོ་
སྣང་ལྡན་པའི་གཏམ་ཡ་མཚན་ཅན་གྱིས་ཁེངས་འདུག་པ་ཚོར་བྱུང་། ཚུགས་ཀར་བལྟས་
ན། ཁོ་ལ་རང་ཉིད་ཀྱི་སྨྱོ་ནད་སྨན་ཁང་གི་འགོ་པའི་ཐོབ་ཐང་གླེང་བའི་འདུན་པ་ཡོད་པར་
མ་ཟད། ད་དུང་ང་རང་ཧ་ལས་པར་བྱེད་པ་ཞིག་ནི། ཚང་མས་ཀྱང་ཧ་ཅང་སྤྲོ་སྣང་ལྡན་
པའི་ངང་ནས་སྨྱོན་པ་དང་འབྲེལ་བ་ཡོད་པའི་བརྗོད་གཞི་གླེང་བར་བྱེད་པ་དེ་རེད། ཁོ་
ཚོས་མི་ལ་དགོད་ཁ་སློང་བའི་གཏམ་རྒྱུད་མང་པོ་ཞིག་གླེང་ཡོང་ལ། དེ་དག་ཐམས་ཅད་
ཀྱང་ནད་པའི་ཡ་མཚན་ཅན་གྱི་བསམ་ཚུལ་སྐོར་རེད།
ང་ཚོའི་ཁྲོད་དུ་ལྟས་ངན་ཞིག་འདུག” ངའི་གཡས་ལོགས་སུ་ཙོག་པའི་མི་དྲག་
གཟུགས་ཐུང་ཞིང་ཤ་རྒྱགས་པ་ཞིག་གིས་བཤད་རྒྱུར། “ཁོས་བསམ་པར་རང་ཉིད་ནི་ཇ་
དེམ་ཞིག་ཡིན་པར་སྙམ་འདུག ཞོར་དུ་དྲི་རྒྱུ་ཞིག་ལ། ཡ་མཚན་ཅན་གྱི་སྣང་བ་འདི་འདྲ་
230

བྱི་ལ་ནག་པོ།
རྒྱུན་པར་ནད་པ་ཞིག་གི་ཀླད་པའི་ནང་དུ་འཆར་བ་ནི་ཧ་ཅང་ཡ་མཚན་ཅན་གྱི་དོན་ཞིག་
མ་ཡིན་ནམ། ཧྥ་རན་སིའི་རྒྱལ་ཁབ་ཀྱི་སྨྱོ་ནད་སྨན་ཁང་ཡོངས་སུ་ཕལ་ཆེར་འདི་འདྲའི་
ཇ་དེམ་ཞིག་མཁོ་སྤྲོད་བྱེད་མི་ཐུབ། ཡིན་ན་ཡང་། ང་ཚོའི་སྐུ་ཞབས་འདི་ནི་པུའུ་རད་ཏེན་
ས་ཁུལ་ནས་ཐོན་པའི་ཇ་དེམ་དང་འདྲ་སྟེ། ནམ་རྒྱུན་གྱི་ཞོགས་པ་རེར་ཡང་ཁོས་ཤ་བའི་
པགས་པ་དང་ཞ་ཉེའི་ཕྱེ་མས་རང་གི་ལུས་ལ་བྱི་དོར་བྱས་ཏེ་འོད་ཀྱུག་ཀྱུག་བྱེད་པ་རེད།”
“དེ་མ་གཏོགས་ད་དུང་ཡང ………” ཁ་གཏད་ཀྱི་སྐྱེས་པ་གཟུགས་རིང་དེས་བཤད་
རྒྱུར། “ཅུང་མ་འགོར་བའི་སྔོན་ལ། ང་ཚོའི་ཁྲོད་ཀྱི་མི་ཞིག་གིས་མི་དྲན་དགུ་དྲན་བྱས་
ཏེ་རང་ཉིད་ནི་བོང་བུ་ཞིག་ཏུ་ངོས་བཟུང་བ་རེད། དཔེ་འཇོག་གི་སྒོ་ནས་བཤད་ན། ཁྱོད་
ཀྱིས་ཁོའི་བསམ་ཚུལ་དེ་ནི་ཧ་ཅང་འགྲིག་འདུག་ཅེས་བཤད་ན་འོས་པ་རེད། ཁོ་ནི་མི་ལ་
སུན་སྣང་བཟོ་སྤྱད་ཀྱི་ནད་པ་ཞིག་ཡིན་ལ། ང་ཚོས་དཀའ་ལས་ཆེན་པོ་བརྒྱབ་མཐར་ཁོ་
རང་ད་གཟོད་བདེ་ལ་འགོད་ཐུབ་པ་བྱུང་། དུས་ཡུན་རིང་པོ་ཞིག་གི་ནང་དུ་ཁོས་ཁ་ཟས་
ཅི་ཡང་མི་བསྟེན་པར་རྩྭ་ངན་ཁོ་ན་ཟ་བ་རེད། ཡིན་ན་ཡང་། ང་ཚོས་རྒྱུན་འཁྱོངས་སྒོས་
ཁོ་ལ་རྩྭ་ངན་འདི་བཟའ་རུ་བཅུག་པས། ཁོའི་ཡ་མཚན་ཅན་གྱི་ནད་འདི་དྲག་བསྐྱེད་བྱུང་།
ཕྱིས་སུ། ཁོས་ནམ་རྒྱུན་རྐང་པའི་ཕྱི་རྟིང་ལ་རྡོག་རྫི་གཏོང་བ་རེད། འདི་ལྟར—འདི་
99
ལྟར
“སྐུ་ཞབས་ཏི་ཁོ་ཁི་ལགས། ཁྱོད་ཀྱིས་སྐད་ཆ་འཆད་སྐབས་ཚུལ་ལྡན་ཞིག་བྱེད་རྒྱུ་
མཁྱེན།” ལོགས་སུ་སྡོད་པའི་བགྲེས་མོ་ཞིག་གིས་མི་དེའི་ཚིག་མཚམས་བཅད་དེ། “ཁྱོད་
ཀྱི་རྐང་པ་དེ་རང་དགར་མ་གཡུགས། ཁྱོད་ཀྱི་རྐང་པས་ངའི་གོས་ཀྱི་ཐུ་བ་བཙོག་པོར་
བཟོས་སོང་། ངས་ཁྱོད་ལ་འདྲི། ཁྱོད་ཀྱིས་རྐང་འཁྲབ་ལག་འཁྲབ་ཀྱིས་ང་་ཚོར་དེ་ལྟར་
དཔེ་སྟོན་བྱེད་པའི་དགོས་པ་ཡོད་དམ། ཁྱོད་ཀྱིས་ཉམས་དེ་འདྲ་མ་བསྟན་ན་ཡང་ང་ཚོའི་
གྲོགས་པོ་འདིས་ཁྱོད་ཀྱི་སྐད་ཆའི་ཧ་གོ་ངེས་རེད། དོན་དམ་དུ་ཁྱོད་ཀྱང་ཁྱོད་ཀྱིས་བཤད་
231

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པའི་ལས་ངན་གྱི་མི་དེ་དང་འདྲ་བར་བོང་བུ་ཞིག་དང་ཀུན་ནས་མཚུངས་པར་མ་ཟད།
ཁྱོད་ཀྱིས་ལད་མོ་བྱས་པ་ནི་བུང་བུ་ངོ་མ་ཞིག་དང་མཚུངས།”
“ལྕམ་ཆུང་ལགས། ཐུགས་རྒྱལ་མ་བཞེངས།” སྐུ་ཞབས་ཏི་ཁོ་ཁི་ཡིས་བུད་མེད་
དེ་ལ་དེ་འདྲའི་མིང་གིས་བོས་ཏེ་ལན་ལྡོན་རྒྱུར། “ཧ་ཅང་ཐུགས་རྒྱལ་མ་བཞེངས། ངས་
བསམ་གཟས་ཏེ་ཁྱོད་ལ་ཕོག་ཐུག་བཏང་བ་མིན། ལྕམ་ཆུང་ལཱ་ཕུའུ་ལཱ་སི་ལགས། སྐུ་ཞབས་
ཏི་ཁོ་ཁིས་ཞེ་བསམ་པའི་གཏིང་ནས་ཁྱོད་དང་མཉམ་དུ་ཆང་ཕོར་བ་གང་བཏུང་ན་བསམ་
གྱིན་འདུག”
སྐུ་ཞབས་ཏི་ཁོ་ཁིས་དེ་ལྟར་འཆད་ཞོར་མོ་ལ་གུས་འདུད་ནན་མོ་ཞིག་བྱས་པ་དང་།
ཡིན་མདོག་ཁ་བོས་རང་གི་ལག་པར་འོ་ཞིག་བྱས་རྗེས་ལྕམ་ཆུང་ལཱ་ཕུའུ་ལཱ་སི་དང་མཉམ་
དུ་ཆང་ཕོར་བ་གང་བཏུངས།
སྐབས་དེར་སྐུ་ཞབས་མཱི་ཡ་ཏིས་ང་ལ་བཤད་རྒྱུར། “ངའི་གྲོགས་པོ་བཟང་པོ། ངས་
ཁྱོད་ལ་ཧྲེང་སྣེ་ནུའུ་ས་ཁུལ་གྱི་སྐམས་ཤ་ཆུང་བ་ལེབ་མ་གཅིག་ཁྱེར་ཡོང་ཆོག་པར་ཞུ།
ཁྱོད་ཀྱིས་འདིའི་བྲོ་བ་ནི་འགྲན་ཟླ་བྲལ་བ་ཞིག་ཡིན་པ་མྱོང་ཐུབ།”
མཚམས་དེར། གཡོག་པོ་ཤ་དར་ཁྲག་དར་གསུམ་གྱིས་སེམས་ཆུང་ནེམ་ཆུང་གིས་
སྡེར་མ་ཆེན་པོ་ཞིག་གམ་ཡང་ན་ཤིང་གི་གཞོང་བ་ཆེན་པོ་ཞིག་བཏེགས་ཡོང་སྟེ་ཅོག་ཙེ་
སྟེང་དུ་བཞག་བྱུང་ལ། སྡེར་མའི་ནང་དུ་གཏམས་པའི་གསོལ་ཟས་ཀྱིས་ང་ལ་གནའ་བོའི་
ཀེ་རེ་སིའི་སྙན་ངག་པ་ཝེ་ཅིར་གྱིས་མཛད་པའི《དབྱི་ཉི་ཐི》ཞེས་པའི་ལོ་རྒྱུས་སྙན་ངག་ཏུ་
ཞིབ་འབྲི་བྱས་པའི “སྐྱི་གཡའ་ཞིང་འཇིགས་སུ་རུང་བ། གཟུགས་བོངས་ཆེ་ཞིང་དབྱིབས་
ཀྱི་འགྱུར་བག་རྒོད་པ། མིག་ཟུང་ལྡོངས་པའི་ཡ་མཚན་ཅན་གྱི་སེམས་ཅན” ཞེས་པའི་
ཚིག་དེ་ཡིད་ལ་འཁོར་དུ་བཅུག་བྱུང་། ཡིན་ན་ཡང་། ངས་དེ་ལ་ཞིབ་ཏུ་བལྟས་པའི་མཐར།
སེམས་པ་རང་བཞིན་གྱིས་བདེ་ལ་བབས་བྱུང་། མ་གཞིར། དེ་ནི་བ་ཤ་ཧྲིལ་བོ་བསྲེགས་
232

བྱི་ལ་ནག་པོ།
མ་ཞིག་སྟེ། བ་གླང་གི་པུས་མོ་ས་ལ་བཙུགས་ཤིང་ཁ་ནང་དུ་སིལ་ཏོག་ཀུ་ཤུ་ཞིག་བཟུང་
འདུག་ལ། ཚུགས་ཀར་བལྟས་ན་དབྱིན་ཇིའི་མིས་རི་བོང་གསོན་བསྲེགས་བཏང་ནས་ཤ་ཟ་
བའི་རྣམ་པ་དང་ཀུན་ནས་མཚུངས།
“བཀའ་དྲིན་ཆེ། ང་ལ་མི་དགོས།” ངས་དེ་ལྟར་ལན་འདེབས་ཞོར “དྲང་མོར་
བཤད་ན། ང་རང་འདིའི་རིགས་བཟའ་བར་དགའ་བོ་ཆེན་པོ་མེད། འདིའི་མིང་ལ་ཅི་ཟེར་
རམ། ང་རང་འདི་ལྟའི་ཨར་ཐི་ཟེར་བའི་གླང་ཤ་འདིའི་རིགས་ལ་ཡི་ག་ཅི་ཡང་མི་འདུག་
པས།དེ་ལས་ང་ལ་སྡེར་མ་བརྗེས་ཏེ་རི་བོང་གི་ཤ་ཞིག་ཟོས་ན་ཇི་འདྲ་རེད།”
ཅོག་ཙེའི་སྟེང་དུ་ད་དུང་ཚལ་སྡེར་འགའ་བཤམས་འདུག་ཅིང་། སྡེར་མའི་ནང་གི་
ཟས་ནི་བལྟས་པ་ཙམ་གྱིས་ཧྥ་རན་སིའི་མིས་སྤྱིར་བཏང་དུ་སྤྱོད་པའི་རི་བོང་གི་ཤ་ཡིན་པ་
འདྲ་སྟེ། འདི་ནི་ང་ཡིས་ལོངས་སྤྱོད་འདོད་པའི་ཁ་ཟས་ཕུལ་དུ་བྱུང་བ་ཞིག་རེད།
“ཕེ་ཨར་ལགས།”" འགོ་པས་སྐད་ཆེན་པོས “མི་དྲག་འདིའི་ཟས་སྡེར་བརྗེས་ཏེ་བྱི་
ལའི་ཤ་དང་རི་བོང་གི་ཤ་ཁྱེར་ཤོག” ཟེར།
“ཅི་ཞིག་གི་ཤ་ཟེར།” ངས་དེ་ལྟར་དྲིས།
“བྱི་ལ་དང་རི་བོང་གི་ཤ”
“འོ། བཀའ་དྲིན་ཆེ། ངའི་བསམ་ཚུལ་འགྱུར་སོང་། ངས་དེ་བཟའ་མི་འདོད། ང་ལ་
སྔར་བཞིན་ཕག་སུག་བསྙལ་མ་ཅུང་ཙམ་གྱིས་ཆོག”
ང་ལ་ཁོག་པའི་ནང་དུ་བསམ་རྒྱུ་ཞིག་སྐྱེས་བྱུང་། ངས་དངོས་གནས་ཞིང་ཆེན་ཕྱི་
ནས་ཡོང་བའི་མི་འདི་དག་གི་གྲལ་དུ་ཅི་ཞིག་བཟའ་འོས་པ་རྟོགས་མ་བྱུང་སྟེ། ངས་ཁོ་
ཚོའི་བྱི་ལའི་ཤ་ཡིས་བརྔོས་པའི་རི་བོང་གི་ཤ་ཟེར་བ་དེ་བཟའ་མི་འདོད་ཅིང་། ཡང་རི་
བོང་གི་ཤ་ཡིས་བརྔོས་པའི་བྱི་ལའི་ཤ་ཟེར་བ་ཡང་བཟའ་མི་འདོད་པ་རེད།
“དེ་ལས་གཞན་ཅི་ཡོད།” ཅོག་ཙེའི་མཐའ་སྣེར་ཙོག་པའི་ཤ་སྐེམ་གཟུགས་རིང་
233

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེས་ད་ཅིའི་བཤད་མཚམས་བཞག་པའི་སྐད་ཆར་མཐུད་དེ “དེ་ལས་གཞན། འཆར་སྒོ་
གཞན་དང་མི་མཐུན་པའི་མི་དེ་དག་ཕུད། ང་ཚོའི་ནང་དུ་ད་དུང་སྨྱོན་པ་ཞིག་ཡོད་ལ།
དེས་ཁ་གྲག་པ་ཙམ་གྱིས་ཨུ་ཚགས་ཀྱིས་རང་ཉིད་ནི་གྲོང་ཁྱེར་ཁོར་ཏོ་ཝའི་ཞོ་ཟས་ལེབ་
མོ་ཞིག་ཡིན་པའི་སྣང་བ་བཅངས་ཏེ། ལག་ཏུ་གྲི་ཆུང་འཆང་སྟེ་གྲོགས་པོ་རྣམས་ཡར་
བདའ་མར་བདའ་བྱས་ནས་ཁོ་ཚོར་རང་གི་སྒྱིད་ཤ་ལེབ་མོ་ཞིག་དྲས་ཏེ་བཟའ་བའི་རེ་བ་
ཞུ་བ་རེད།”
“ཁོ་ནི་གླེན་པ་ཁ་ནག་ཅིག་ཡིན་པ་ཁོ་ཐག་རེད།” མི་གཞན་ཞིག་གིས་དེ་ལྟར་ཚིག་
འགའ་བར་དུ་བཅུག་སྟེ་བཤད་རྒྱུར། “ཡིན་ན་ཡང་། ཁོ་དང་མི་ག་གེ་མོ་གཉིས་བསྡུར་
ཐབས་ཡེ་ནས་མི་འདུག་སྟེ། ང་ཚོ་འདི་གར་ཡོད་པ་ཚང་མས་གླེན་པ་དེ་ངོ་ཤེས་པ་རེད།
ངས་བཤད་པ་ནི་རང་ཉིད་ཤང་པིན་ཨ་རག་ཡིན་པར་འདོད་པའི་གླེན་པ་དེ་རེད། ཁོའི་ཁ་
ནས་ནམ་རྒྱུན་ཝུ་བ་ལྷོག་ལྷོག་ཏུ་འཕྱུར་ཡོང་གི་འདུག འདི་ལྟ་བུ་ཞིག་རེད།"
གཏམ་བཤད་ནས་མཚམས་འདིར་ཐོན་ཚེ།མི་དེས་ཧ་ཅང་གདུག་རྩུབ་ཆེ་བའི་ཉམས་
ཤིག་བསྟན་ཏེ་གཡོན་ལག་གི་མཛུབ་མོ་འགྲམ་པ་གཡོན་པར་བཙུགས་ཏེ་ཕྱི་རུ་ཤུགས་
ཀྱིས་འཐེན་ཙམ་བྱས་པ་ན། “སྐག” ཅེས་དམ་བེའི་ཁ་ཕྱེ་བ་དང་འདྲ་བའི་སྒྲ་ཞིག་གྲག་
འོངས་ལ། དེ་ནས། ཁོས་སོ་བར་དུ་སྐྱེན་འགྱུར་གྱིས་རྩེན་པའི་ལྕེ་དམར་ལ་བརྟེན་ནས་ཝུ་
བ་སོབ་སོབ་ཏུ་འཕྱུར་བའི་སྒྲ་ལ་ལད་མོ་བྱས་བྱུང་སྟེ། སྒྲ་དེ་ནི་ཡུན་རིང་ཙམ་དུ་གྲག་ནས་
བསྡད། ངས་སྐུ་ཞབས་མེ་ཡ་ཏི་བཟོ་ལྟ་འདི་དག་ལ་གཏན་ནས་སྤྲོ་བ་མེད་པ་མ་ཡིན་པ་
གསལ་བོར་མཐོང་ཐུབ་མོད། འོན་ཀྱང་། ཁོས་དེ་ལ་ཚིག་གཅིག་ཀྱང་མི་བཤད་པར་འདུག
སྐབས་དེར། མགོ་ལ་སྐྲ་ལོ་རྫུན་མ་གྱོན་པའི་སྐྱེས་པ་ཤ་སྐེམ་གཟུགས་ཆུང་ཞིག་གིས་སྐད་
ཆའི་ཚིག་སྣེ་གཞན་ཞིག་ཏུ་བསྒྱུར་སོང་།
“ང་ཚོའི་ནང་དུ་ད་དུང་ཡང་གླེན་པ་དགུ་ནག་ཅིག་ཡོད།” ཁོས་བཤད་རྒྱུར། “ཁོའི་
234

བྱི་ལ་ནག་པོ།
སེམས་སུ་རང་ཉིད་ནི་སྦལ་བ་ཞིག་ཡིན་པར་འདོད་ཡོད། ཡང་གཅིག་བཤད་ན། ཁོ་ནི་གནས་
ཚུལ་ཁྱད་པར་བའི་འོག་ཏུ་དངོས་གནས་སྦལ་བ་དང་ཧ་ཅང་མཚུངས། སྐུ་ཞབས་ལགས།
གལ་ཏེ་ཁྱོད་ཀྱིས་དེ་མཐོང་མྱོང་ན་འགྲིག་གི་རེད།” སྐབས་དེར། གཏམ་འཆད་མཁན་དེ་
ཚུར་ང་ལ་འཁོར་ཏེ “ཁོའི་སྦལ་བ་དང་དངོས་སུ་འདྲ་བའི་ཚུགས་ཀ་དེ་མཐོང་ན་ཁྱོད་ཀྱི་
སེམས་ཁམས་ལ་སྣང་བ་ཧ་ཅང་སྐྱིད་པོ་ཞིག་འབྱུང་ངེས་ཡིན། སྐུ་ཞབས་ལགས། གལ་ཏེ་མི་
དེ་སྦལ་བ་ཞིག་མ་ཡིན་ན། ངས་ད་གཟོད་ཁོ་རང་སྦལ་བ་ཞིག་མིན་པ་ནི་ཇི་འདྲའི་ཕངས་པ་
ལ་ཟེར་རྒྱུ་ལས་གཞན་མེད། ཁོའི་སྐད་འབྱིན་སྟངས་ནི་འདི་འདྲ་སྟེ། ཝ་ཝ་ཝ། ཝ་ཝ་ཝ་ཟེར་
ཞིང་འདི་ནི་འཇིག་རྟེན་སྟེང་ཆེས་སྙན་འཇེབས་ཀྱི་དབྱངས་རྟ་དམའ་མོའི་ཚུལ་རེད། ཁོས་
རྒུན་ཆང་བཏུངས་པའི་རྗེས་སུ་གྲུ་མོ་འདི་ལྟར་ཅོག་ཙེའི་སྟེང་དུ་བཙུགས་ཏེ། ཡང་འདི་ལྟར་
མཆུ་ཏོ་སྦོས་ཤིང་མིག་ཟུང་འདི་ལྟར་གནམ་ལ་འཁོར་ཏེ་འདི་ལྟར་མཚམས་མེད་པར་རྡེབ་
པ་རེད། འོ། སྐུ་ཞབས་ལགས། སྐབས་དེ་ཤེད་དུ། ཁྱོད་ཀྱིས་མི་འདིའི་འཇོན་ཐང་ལ་བསྔགས་
བརྗོད་གཏོང་ངེས་ཡིན་པ་ངས་ཚིག་ཐག་བཅད་དེ་བཤད་ཆོག”
“དེ་ལ་ང་རང་ཡིད་ཆེས་ཟབ་མོ་ཡོད།” ངས་དེ་ལྟར་བཤད།
“དེར་མ་ཟད། ད་དུང ……” མི་གཞན་ཞིག་གིས “ད་དུང་ཀའེ་ཡཱ་ཏི་ཆུང་ཆུང་
ཡང་ཡོད་དེ། ཁོའི་བསམ་པར་རང་ཉིད་ནི་སྣ་ཐ་སེན་མོ་གང་ཡིན་པར་འདོད་ཡོད་ཅིང་།
དེར་མ་ཟད། ཁོས་རང་ཉིད་མཐེབ་ཆེན་དང་གོང་མཛུབ་བར་དུ་བཙིར་ཐབས་མེད་པར་
སྡུག་བསྔལ་ཆེན་པོ་མྱོང་གིན་ཡོད།”
“ད་དུང་ཀྲོར་སི“ལྡེ་སུའུ་ལིས་ཨར་སི་ཡང་ཡོད་དེ། ཁོ་ནི་དངོས་གནས་གཞན་དང་
མི་མཚུངས་པའི་འཇོན་མི་ཞིག་ཡིན་ལ། ཁོ་ལ་སྨྱོ་ནད་འཕར་དོན་ནི་ཁོའི་བསམ་པར་རང་
ཉིད་ནི་ནན་བཀྭའ་ཞིག་ཡིན་པར་སྙམ་པའི་སྟབས་རེད། ཁོ་རང་ཇ་མར་འཐམས་ཏེ་རང་
ཉིད་ནན་བཀྭའ་ནང་སྙིང་ཅན་གྱི་གོ་རེ་བྱེད་པའི་རེ་བ་ཞུས་པར། ཇ་མ་ཁོང་ཁྲོ་ཧར་གྱིས་
235

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལངས་ཏེ་ཚིག་གཅིག་གིས་བཟློག་པར་མཛད། ང་ལ་མཚོན་ནས་བཤད་ན། ལྡེ་སུའུ་ལིས་
ཨར་སི་ནན་བཀྭའི་ནང་སྙིང་ཅན་གྱི་གོ་རེ་བྱས་ན་དེའི་བྲོ་བ་ནི་ཕལ་ཆེར་བཙོག་པོ་ཞིག་
ཡིན་མི་སྲིད་པར་འདོད།
“ཁྱོད་ཀྱིས་དངོས་གནས་མི་ལ་འཇིགས་ཡེར་བར་བྱེད་པ་རེད།” ངས་དེ་ལྟར་བཤད་
པ་དང་། དུས་མཚུངས་སུ་དོགས་འདྲིའི་མིག་གིས་སྐུ་ཞབས་སྣེ་ཡ་ཏི་ལ་བལྟས་ནས་བསྡད།
“ཧ་ཧ་ཧ། ཧེ་ཧེ་ཧེ། ཧི་ཧི་ཧི། ཧོ་ཧོ་ཧོ། ཧུ་ཧུ་ཧུ།” མི་དྲག་དེ་ཡུད་ཙམ་ལ་གད་མོ་
ཆེན་པོ་ཞིག་བགད་རྗེས “ངོ་མ་ཡག་པོ་རེད། ཁྱོད་རང་གཏན་ནས་ཧ་ལས་མི་རུང་། ང་ཡི་
མགྲོན་པོ་བཟང་པོ། ང་ཚོའི་གྲོགས་པོ་འདི་ནི་འཇོན་ཐང་ལྡན་པའི་སྐྱེས་བུ་རིག་རྒོད་ཅིག་
ཡིན་པས་ཁྱོད་ཀྱིས་ཁོའི་སྐད་ཆ་དག་བདེན་པར་བརྩི་མི་རུང་།”
“ད་དུང་ཡང.....…” གྲལ་བར་གྱི་མི་ཞིག་གིས་བཤད་རྒྱུར། “ད་དུང་པའུ་ཧྥིན-ལེ་
ཀི་ལང་ཏི་ཡང་གཞན་དང་མི་འདྲ་བའི་ཁྱད་མཚར་ཅན་གྱི་མི་ཞིག་རེད། ཁོ་རང་བརྩེ་
དུངས་ཀྱི་དབང་དུ་སོང་ནས་སྨྱོ་ནད་བྱུང་བ་དང་རང་ལ་ཀླད་པ་གཉིས་ཐོགས་པའི་སྣང་
བ་སྐྱེ་བཞིན་ཡོད་ལ། དེའི་ནང་གི་གཅིག་ནི་རོ་མ་རྒྱལ་ཁབ་ཀྱི་ཆབ་སྲིད་པ་ཞི་སད་ལོའི་
ཀླད་པ་ཡིན་པར་འཁྲུལ་བ་དང་། གཞན་ཞིག་ནི་ཉིས་བརྩེགས་ཅན་གྱི་ཀླད་པར་རྩི་བར་མ་
ཟད། དཔྲལ་བ་ནས་མཆུའི་བར་དུ་གནའ་བོའི་ཀེ་རེ་སིའི་དམག་དཔོན་ཏིས་མཱོ་ཞི་ཉིའི་ཡིན་
ཞིང་། མཆུ་འདབས་ནས་མ་ནེའི་བར་དུ་དབྱིན་ཇིའི་ཁྲིམས་རྩོད་པ་པའུ་ལུའུ་ཨོ་མཱོའི་ཡིན་
པར་སྙམ་གྱིན་ཡོད། ཁོས་ཁ་ནས་ཅི་བཤད་འདི་བཤད་མེད་པ་ཡང་དཔེ་མི་སྲིད་པ་ཞིག་མིན་
མོད། འོན་ཀྱང་ཁོས་ཁྱོད་ལ་རང་གི་བསམ་ཚུལ་དེ་དག་འགྲིག་པར་ཡིད་ཆེས་སྐྱེ་རུ་འཇུག་
ཐུབ། དེ་ནི་ཁོ་རང་རླབས་ཆེ་བའི་རྩོད་པ་བ་ཞིག་ཡིན་པའི་སྟབས་ཀྱིས་རེད། ཁོ་རང་གཏམ་
བཤད་པར་རབ་ཏུ་མཁས་ཤིང་རང་ཉིད་ངོམ་སོ་བྱེད་པར་ཚོད་འཛིན་ཅི་ཡང་མེད། དཔེར་
ན། ཁོ་རང་རྒྱུན་དུ་ཟས་ཅོག་སྟེང་དུ་ལྡིང་བ་ཡིན། འདི་ལྟར་ལྡིང་བ་རེད། འདི་ལྟར།”
236

བྱི་ལ་ནག་པོ།
སྐབས་དེར། གཏམ་འཆད་མཁན་དེའི་ལོགས་སུ་ཡོད་པའི་མི་དེས་ལག་པ་ཡ་གཅིག་
ཁོའི་ཕྲག་པར་བཞག་སྟེ་རྣ་ལམ་དུ་ཤབ་ཤུབ་འགའ་བཤད་རྗེས། གློ་བུར་དུ་བཤད་མཚམས་
བཞག་སྟེ་སླར་ཡང་རང་གི་རྐུབ་སྟེགས་སྟེང་དུ་ཞོམ་སེ་བསྡད།
“ད་དུང་ཡང ………” རྣ་ལམ་དུ་ཤབ་ཤུབ་ཀྱིས་འཆད་མཁན་དེས་སླར་ཡང་བཤད་
རྒྱུར། “ད་དུང་པུའུ་ལ་ཏི་སྟེ་འཕང་ལོ་ཡང་ཡོད། ངས་ཁོའི་མིང་ལ་ལག་སྐོར་འཕང་ལོ་
ཞེས་འབོད་པ་ཡིན། དེ་ནི་ཁོ་ལ་སྙིང་པོ་མེད་པའི་འཕྲུལ་སྣང་དགོད་བྲོ་བ་ཞིག་བྱུང་བའི་
སྟབས་ཀྱིས་མིན་པར་རང་ཉིད་སྔ་མོ་ནས་འཕང་ལོ་ཞིག་ཏུ་འགྱུར་ཟིན་པར་འདོད་པའི་
རྐྱེན་རེད། ཁྱོད་ཀྱིས་གལ་ཏེ་ཁོ་རང་འཁོར་ལོ་འཁོར་འཁོར་བྱེད་པའི་ཚུགས་ཀ་མཐོང་ན་
ངེས་པར་དགོད་ཁ་ཤོར་ནས་རྒྱུ་མ་ཡང་ཉོག་འགྲོ། འདི་ལྟར་ཏེ། འདི་ལྟར།”
སྐབས་དེར། ད་ཅི་ཁོའི་རྣ་བར་ཤབ་ཤུབ་ཅིག་བཤད་པའི་སྐད་ཀྱིས་གླེང་མཚམས་
བཅད་པའི་གྲོགས་པོ་དེས་ཀྱང་སྔར་ལྟར་ཁོའི་ཚིག་མཚམས་བཅད་བྱུང་།
“ཡིན་ན་ཡང་།”རྒན་མོ་ཞིག་གིས་མགྲིན་སྒོ་མཐོ་རུ་བཏེགས་ཏེ “སྐུ་ཞབས་པུའུ་
ལཱ་ཏི་ཁྱོད་ནི་སྨྱོན་པ་ཞིག་སྟེ། མ་མཐའ་ཡང་གླེན་རྟགས་ཤིན་ཏུ་ཚ་བའི་སྨྱོན་པ་ཞིག་རེད།
ངས་ཁྱོད་ལ་དྲི་བ་ཞིག་གདོན་ཆོག་པར་ཞུ། མི་ཞིག་འཕང་ལོར་འགྱུར་བ་སུ་ཞིག་གིས་ཐོས་
མྱོང་། དེ་ནི་སྙིང་པོ་མེད་པའི་འཆལ་གཏམ་རེད། ཡིན་ན་ཡང་། རྒན་མོ་དགའ་ལ་སྐྱིད་ཀྱི་
བློ་རིག་ནི་ཧ་ཅང་གསལ་བོ་ཡིན་པ་ཚང་མར་གསལ་ཆ་ཡོད་པ་ལྟར་རེད། མོར་ཡང་འཆར་
སྣང་ཡ་མཚན་ཅན་ཞིག་ཡོད་མོད། འོན་ཀྱང་དེ་ནི་ལུགས་དང་མཐུན་པ་ཞིག་ཡིན་པར་
མ་ཟད། མོ་དང་ལས་འབྲེལ་ཡོད་པའི་ངོ་ཤེས་དག་ལ་སྤྲོ་སྣང་སྦྱིན་པར་བྱེད་པ་རེད། མོས་
བསམ་བློ་གཏིང་ཟབ་མོ་ཞིག་བཏང་ཚར་རྗེས། ད་གཟོད་རང་ཉིད་ནི་སྔར་ནས་བསམ་ཡུལ་
ལས་འདས་ཏེ་བྱ་ཕོ་ཞིག་ཏུ་གྱུར་འདུག་པ་ཚོར། མོའི་བྱ་བའི་སྤྱོད་ལམ་མཐའ་དག་བྱ་ཕོ་
ཞིག་དང་ཀུན་ནས་མཚུངས་ཏེ། ‘ཕུ་ཐག་ཐག’ ཅེས་གཤོག་པ་རྡེབ་པའི་ཚུལ་བསྟན་པ་
237

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ན། དེའི་ཚུགས་ཀ་ནི་དངོས་གནས་ཡི་གར་འོང་བ་ཞིག་ཡིན། འདི་ལྟར། འདི་ལྟར། འདི་
ལྟར་རེད། དེར་མ་ཟད། ཁོ་མོས་ངག་འབྱིན་པའི་སྐབས་སུ་དེའི་སྐད་སྒྲ་ནི་རྣ་བར་འཇེབས་
ཤིང་ཡིད་དབང་ཕྲོགས་པ་ཞིག་རེད་དེ། ཀོ་ཀོ —ཀོ —ཀོ་ཀོ —ཀོ —ཀོ་ཀོ —
ग गग र्गो गोगोंगोंगोगो"
“རྒན་མོ་དགའ་ལ་སྐྱིད་ལགས། ཁྱོད་ཀྱིས་རང་གི་གཏམ་སྤྱོད་ལ་དོ་སྣང་ཙམ་བྱས་
ན་མི་ལེགས་སམ།” སྐབས་དེར། སྨྱོ་ནད་ཁང་གི་འགོ་པ་ཐུགས་རབ་ཏུ་ཁྲོས་ཏེ་མོའི་བཤད་
མཚམས་བཅད་དེ “ཡང་ན་ཁྱོད་རང་མི་བསམ་ཤེས་ལྟར་རང་གི་སྤྱོད་ལམ་ལ་གཟབ་
གཟབ་བྱས་ནས་སྡོད། དེ་མིན་ན་མྱུར་བ་མྱུར་དུ་ཟས་ཅོག་དང་ཁ་བྲལ་ཏེ་སྒོར་སོང་། དེ་
གཉིས་ལས་གང་འདེམ་རྒྱུ་ཡིན་པ་ཁྱོད་ལ་གསལ།”
རྒན་མོ(སྨན་ཁང་གི་འགོ་པས་མོར་རྒན་མོ་དགའ་ལ་སྐྱིད་ཅེས་འབོད་པ་ཐོས་རྗེས་
ང་རང་རེ་ཞིག་ཧ་ལས་པར་གྱུར་སོང་། ད་ཅི་བཤད་པའི་རྒན་མོ་དེའི་མིང་ལའང་དེ་ལྟར་
འབོད་པ་རེད)དེ་སྐད་ཅིག་ལ་ངོ་གདོང་དམར་པོར་གྱུར་སོང་ལ། ཚུགས་ཀར་བལྟས་ན་
འགོ་པས་མོར་ངོ་ཚ་ཆེན་པོ་གཏད་པ་འདྲ། མོས་མགོ་བོ་ཐུར་དུ་སྒུར་ཏེ་རྒོལ་ལན་ཚིག་
གཅིག་ཀྱང་མི་བཟློགས། ཡིན་ན་ཡང་། གཞོན་ནུ་མ་གཞན་ཞིག་གིས་ཚིག་སྣེ་དེར་མཐུད་
དེ་ཁ་གྲག་བྱུང་ལ། མོ་ནི་ངས་མགྲོན་ཁང་ཆུང་བའི་ནང་དུ་མཐོང་བའི་བུད་མེད་མཛེས་
མ་དེ་རེད།
“འོ། རྒན་མོ་དགའ་ལ་སྐྱིད་ནི་ཨ་ཡེ་མགོ་རྨོངས་ཤིག་རེད།” མོར་ངར་ཞིག་
ལངས་ཏེ་སྐད་ཆེན་པོས་བཤད་རྒྱུར། “ཡིན་ན་ཡང་། ཨོ་ཡེ་ཉི∶སཱ་སི་ཧྥེ་ཐིའི་ལྟ་ཚུལ་ཁྲོད་
དུ་གནས་ལུགས་ཅན་གྱི་འདོད་ལུགས་མི་ཉུང་བ་ཞིག་འདུག མོ་ནི་མཛེས་སྡུག་ལྡན་
ཞིང་ཡ་རབས་ཁེངས་སྐྱུང་ཅན་གྱི་བུ་མོ་ཞིག་རེད། མོས་ང་ཚོའི་སྤྱིར་བཏང་གི་ལྭ་བ་
གོན་སྟངས་ནི་ལུགས་དང་མི་མཐུན་པ་ཞིག་ཏུ་འདོད་བཞིན་པས། ལུས་པོ་རྟག་པར་ལྭ་
238

བྱི་ལ་ནག་པོ།
བའི་ཕྱི་རུ་མངོན་པར་བྱེད་པ་ལས་ལྭ་བས་བཏུམས་མི་རུང་བར་སྙམ་གྱིན་ཡོད། ལས་ཀ་
འདི་ནི་ཧ་ཅང་བསྒྲུབ་སླ་བ་ཞིག་རེད། ཁྱོད་ཀྱིས་འདི་ལྟར་བྱེད་དགོས་ཏེ། དེའི་རྗེས་འདི་
ལྟར། འདི་ལྟར། འདི་ལྟར། དེའི་རྗེས་ད་དུང་འདི་ལྟར་བྱེད་དགོས་ཏེ། འདི་ལྟར། འདི་ལྟར།
དེའི་འཕྲོར .....
“ཨ་གནམ་རྒན་མ། ལྕམ་ཆུང་སཱ་སི་ཧྥེ་ཐི་ལགས།” སྐད་སྒྲ་བཅུ་ཕྲག་ཙམ་གྱིས་
མཉམ་གཅིག་ཏུ “ཁྱོད་ཀྱིས་ཅི་བྱེད་བསམ་པ་ཡིན། རང་མགོ་རང་གིས་གཅུན་དང་།
ད་ཆོག་གི ང་ཚོས་ཅི་ཞིག་ཡིན་པ་གསལ་བོར་མཐོང་ཡོད། མཚམས་ཞོག མཚམས་
ཞོག” ཅེས་ཟེར་ཞིང་། མི་ཁ་ཤས་རྐུབ་སྟེགས་ལས་ལྡིང་ཡོང་སྟེ་རྐང་བརྒྱ་ལག་བརྒྱའི་སྒོ་
ནས་ལྕམ་ཆུང་སཱ་སི་ཧྥེ་ཐི་ཡིས་དཔུང་བ་གཉིས་རྗེན་པར་བུད་པའི་དབེ་ནཱ་སིའི་འབག་
སྐུའི་ལད་མོ་བྱེད་པར་འགོག་རྩིས་བྱས། ཡིན་ན་ཡང་། སྐབས་དེར། སྤྲོ་སྐྱིད་གླིང་གི་ཐོག་
ཁང་དཀྱིལ་མ་ནས་རྣ་བར་གཟན་ཞིང་འགྲགས་ཆེ་བའི་སྒྲ་ཞིག་མཆེད་ཡོང་ལ། སྐད་སྒྲ་
དེས་དེ་མ་ཉིད་དུ་ལྕམ་ཆུང་སཱ་སི་ཐིའི་བྱ་སྤྱོད་མཚམས་འཇོག་ཏུ་བཅུག་བྱུང་།
འབོད་སྐད་དེ་ཐོས་རྗེས། ང་ལ་བློ་འཚུབ་བཟོས་པ་ནི་སྨོས་མ་དགོས་ལ། དེའི་མུར་
ཟས་ཅོག་འགྲམ་གྱི་མི་གཞན་དག་ལ་སྙིང་རྗེ་ཡང་སྐྱེས་སོང་། ངས་སྐྱེས་པ་ནས་འདི་
འདྲའི་མི་ཚོགས་ཤིག་མཉམ་དུ་སྐྲག་སྟེ་བླ་འཁྱམས་པ་ལྟ་བུར་གྱུར་པ་མཐོང་མ་མྱོང་སྟེ། ཁོ་
ཚོ་ཚང་མའི་ངོ་གདོང་བེམ་པོ་ལྟར་སྐྱ་ཐལ་ལེར་གྱུར་ཞིང་རེ་རེ་བཞིན་རྐུབ་སྟེགས་སྟེང་
འཁུམས་ཏེ་འདར་སིག་སིག་བྱེད་པ་དང་། ཁ་ནས་ཅི་བྱུང་དུ་རྫོགས་རྒྱུ་མེད་པའི་སྐད་ངན་
འདོན་བཞིན་འགྲགས་སྐད་དེ་སླར་ཡང་གྲག་འོངས་པར་སྒུག་འདུག འགྲགས་སྐད་དེ་
དངོས་གནས་སླར་ཡང་གྲག་བྱུང་། ད་ཐེངས་སྔར་ལས་ལྷག་པས་སྒྲ་ཆེ་བར་མ་ཟད།དེ་བས་
ཀྱང་ཉེ་སར་གྲག་ཡོང་བའི་སྣང་བ་སྟེར། སྐད་སྒྲ་དེ་ཐེངས་གསུམ་པར་གྲག་པའི་སྐབས་
སུ། རྣ་བ་ཡོངས་སུ་འོན་པར་བྱེད་ཅིང་ཐེངས་བཞི་པར་གྲག་སྐབས་ད་གཟོད་ཟིལ་ཤུགས་
239

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མངོན་སུམ་གྱིས་ཇེ་ཞན་དུ་སོང་འདུག སྐད་སྒྲ་དེ་རིམ་གྱིས་ཇེ་ཆུང་དུ་སོང་བ་དང་
བསྟུན་ནས་ཟ་ཁང་ནང་གི་མི་ཚོགས་ཀྱི་རྣམ་ཤེས་ལམ་སང་བསྒྲིམས་ཐུབ་པ་བྱུང་བ་དང་།
ད་ཅི་དང་འདྲ་བར་སྤྲོ་སེམས་དང་ལྡན་པའི་ངང་ཡར་མར་བཅོ་བརྒྱད་ཀྱི་ཁ་བརྡའི་ནང་
དུ་ཞུགས། སྐབས་དེར། ངས་འཛེམ་བག་མེད་པའི་སྒོ་ནས་ཚོགས་ར་འདི་དེ་ལྟར་འཁྲུགས་
པར་གྱུར་པའི་རྒྱུ་རྐྱེན་ཅི་ཡིན་ལ་འདྲི་རྩད་བྱས།
“དེ་ནི་དོན་དག་ཆུང་ཆུང་ཞིག་ལས་མ་འདས།” སྐུ་ཞབས་སྣེ་ཡ་ཏིས་བཤད་རྒྱུར།
“ང་ཚོ་དོན་དག་འདི་འདྲར་གོམས་ལོབས་སུ་སོང་ཡོད་པས། འདི་ལ་ཁ་ཡ་དེ་འདྲ་བྱེད་
ཀྱི་མེད། ནམ་རྒྱུན་དུ་སྨྱོན་པ་དེ་དག་གིས་མགྲིན་དབྱངས་གཅིག་གིས་སྐད་ཅོར་སྒྲོག་པ་ནི་
འདི་ལྟར་ཏེ། མི་གཅིག་གིས་ཐོག་མར་སྐད་བརྒྱབ་ཚེ་གཞན་དག་ཀྱང་དེའི་རྗེས་སུ་རི་བོང་
ཅལ་འདྲོགས་བྱེད་ཅིང་། མཚན་མོའི་ཁྱི་ཚོགས་ཀྱིས་གློ་བུར་དུ་སྨྱོ་ཟུག་བྱེད་པ་ནང་བཞིན་
རེད། ཡིན་ན་ཡང་། སྐབས་འགར་སྨྱོན་པ་རྣམས་ཀྱིས་མཉམ་དུ་སྐད་ཅོར་རྒྱག་པའི་དུས་
མཚུངས་སུ་ཕྱོགས་བཞིར་འབྲོ་ཅི་ཐུབ་བྱེད་པ་རེད། གལ་ཏེ་དེ་ལྟར་ཡིན་ན་ཉེན་ཁ་ཆེ་ཆུང་
ཅི་རིགས་ཤིག་འབྱུང་ལོས་སྲིད་ཨང་།”
“ད་ལྟ་ཁྱོད་ལ་ནད་པ་ག་ཙམ་ཡོད།"
“མིག་སྔར་ང་ཚོར་བསྡོམས་པས་ནད་པ་བཅུ་ཡོད།”
“གཙོ་ཆེར་བུད་མེད་ཡིན་ནམ།”
“འོ། མ་རེད། ཁོ་ཚོ་སྐྱེས་པ་ཡིན་པར་མ་ཟད། ཚང་མ་ཤ་དར་ཁྲག་དར་ཤ་སྟག་ཡིན།
ངས་ཁྱོད་ལ་དེ་ལྟར་བཤད་ཆོག”
“ངོ་མ་ཨེ། ངས་ད་བར་དུ་ནད་པ་མང་པོ་ནི་སྐྱེས་མ་ཡིན་པར་འདོད་ཡོད།”
“སྤྱིར་བཏང་བཤད་ན་དེ་འདྲ་ཡིན་མོད། འོན་ཀྱང་མཐའ་གཅིག་ཏུ་དེ་འདྲ་ཞིག་
ཀྱང་མིན། དུས་ཚོད་རིང་པོ་ཞིག་གི་སྔོན་དུ། འདི་གར་སྨྱོན་པ་ཉེར་བདུན་ཡོད་ཅིང་མ་
240

བྱི་ལ་ནག་པོ།
མཐའ་ཡང་དེའི་ནང་གི་བཅོ་བརྒྱད་ནི་སྐྱེས་མ་རེད། ཡིན་ན་ཡང་། ཁྱོད་ཀྱིས་མཐོང་བ་
ནང་བཞིན་ཉེ་བའི་སྔོན་དུ་གནས་ཚུལ་ལ་འགྱུར་ལྡོག་ཆེན་པོ་བྱུང་འདུག”
“རེད་དེ། གནས་ཚུལ་ལ་འགྱུར་ལྡོག་ཆེན་པོ་བྱུང་སོང་།” སྐབས་དེར། ད་ཅི་ལྕམ་
ཆུང་ལཱ་ཕུའུ་ལཱ་སིའི་རྐང་པར་རྡོག་ཐོས་གཞུས་པའི་མི་དྲག་དེས་དེ་ལྟར་ཚིག་དེ་འདྲ་ཞིག་
བར་དུ་བརྒྱབ་ནས་བཤད་བྱུང་།
“རེད་དེ། གནས་ཚུལ་ལ་འགྱུར་ལྡོག་ཆེན་པོ་བྱུང་སོང་།” ཚང་མས་མགྲིན་དབྱངས་
གཅིག་གིས་དེ་ལྟར་ཚིག་ལ་བསྐྱར་ཟློས་མཛད།
“ཁྱོད་ཚོས་རང་གི་ལྕེ་ལ་བདག་བྱོས།” འགོ་པས་ཁོང་ཁྲོ་མ་ནོན་པར་དེ་ལྟར་བཤད་
པ་ན། ཚང་མ་ཡུད་ཙམ་ལ་གྲག་མེད་འགུལ་མེད་དུ་གྱུར། བུད་མེད་ཅིག་གིས་གཏམ་དེའི་
ཚིག་ཟིན་གྱི་ནང་དོན་ལྟར་སྐུ་ཞབས་མཱི་ཡ་ཏིའི་ཐ་ཚིག་ལ་ཉན་ནས་ཧ་ཅང་རིང་བའི་ལྕེ་
སྣེ་ལག་པ་གཉིས་ཀྱིས་ཕྱིར་བཏོན་འོངས་པ་དང་། གསོལ་སྟོན་གྲོལ་བའི་བར་དུ་མ་བཏང་
བར་བསྡད།
“བུད་མེད་འདི།” ངས་ལུས་པོ་སྐུ་ཞབས་སྣེ་ཡ་ཏིའི་ཕྱོགས་སུ་བསྲིངས་ཙམ་བྱས་ཏེ་
སྐད་དམའ་མོས་བཤད་རྒྱུར། “ངས་བལྟས་ན། ད་ཅི་འུ་ཚོར་གཏམ་བཤད་པར་མ་ཟད། ད་
དུང་བྱ་སྐད་ཀྱང་བསླབས་པའི་རྒན་མོ་སེམས་བཟང་མ་འདིས་མི་ལ་གནོད་མི་བསྐྱལ་བ་
འདྲ། རྩ་བ་ནས་མི་ལ་གནོད་མི་བསྐྱལ་བ་འདྲ།དེ་ཨེ་རེད།”
“མི་ལ་གནོད་མི་བསྐྱལ་ཟེར་བ་ཅི་རེད།” སྐུ་ཞབས་སྣེ་ཡ་ཏིས་གློ་བུར་དུ་དེ་ལྟར་
སྐད་བརྒྱབ་ཅིང་། གདོང་ལ་ཧ་ལས་པའི་མདངས་རྣལ་མ་ཞིག་མངོན་ཏེ “ཁྱོད་ཀྱི་སྐད་ཆ་
དེའི་ནང་དོན་མཐར་གཏུགས་ན་ཅི་ཞིག་ཡིན” ཞེས་དྲིས་འོངས།
“མོར་སྙིང་ནད་ཅུང་ཟད་ཅིག་ཕོག་ཡོད་པ་ཡིན་ནམ།” ངས་དེ་ལྟར་བཤད་པར་མ་
ཟད། ད་དུང་ལག་པས་ཐོད་པར་ཕུར་ཕུར་བྱས་ཏེ “ངས་མོའི་སྨྱོ་ནད་ནི་དེ་འདྲའི་ཚབས་
241

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཆེན་མིན་པར་མ་ཟད། ད་དུང་ཉེན་ཁ་ཡང་མེད་པ་ཐག་བཅད་དེ་བཤད་ཐུབ། དེ་འདྲ་ཞིག་
རེད་དམ།”
“གནམ་རྒན་མ། ཁྱོད་ཀྱིས་ཡིད་ལ་ཡར་དྲན་མར་དྲན་བྱས་ཏེ་ཅི་བྱ། རྒན་མོ་
དགའ་ལ་སྐྱིད་འདི་ནི་ངའི་མཛའ་མཐུན་གྱི་གྲོགས་མོ་ཡིན་ཞིང་། མོ་ནི་ང་དང་འདྲ་བར་
དབང་ཤེས་ཡོངས་སུ་རྒྱུན་ལྡན་ཞིག་ཡིན། ཡིན་ན་ཡང་། མོར་ཡང་མོའི་དགའ་ཕྱོགས་ཡ་
མཚན་ཅན་ཡོད་ངེས་ཡིན། ཁྱོད་ཀྱིས་ཤེས་གསལ་ལྟར། ན་སོ་ཡོལ་བའི་བུད་མེད་དེ། ན་སོ་
ཆེས་ཆེར་ཡོལ་བའི་བུད་མེད་ཡོད་ཚད་ལ་གཤིས་ཀ་ཡ་མཚན་ཅན་འདིའི་རིགས་ཡོད་
སྲིད་པ་རེད།"
“ལོས་ཡིན། དེ་ལོས་ཡིན།" ངས་དེ་ལྟར་བཤད་དེ “འོ་ན་བུད་མེད་གཞན་པ་དང་
སྐུ་ཞབས་དེ་དག” ཅེས་དྲིས།
“དེ་དག་ཚང་མ་ངའི་གྲོགས་པོ་གྲོགས་མོ་དང་ལྟ་སྲུང་པ་ཡིན།” སྐུ་ཞབས་བཱེ་ཡ་
ཏིས་ངའི་ཚིག་མཚམས་བཅད་དེ་ག་ལེར་སྐེད་པ་དགྱེ་ཙམ་བྱས་ཏེ “ཚང་མ་ངའི་གྲོགས་
པོ་གྲོགས་མོ་བཟང་པོ་དང་ལག་རོགས་པ་ཡིན” ཞེས་ཟེར།
“ཅི་ཟེར། ཁོ་ཚོ་ཚང་མ་ཟེར་བ་ནི།” ངས་དེ་ལྟར་བཤད་དེ “བུད་མེད་དག་ཀྱང་
ནང་དུ་འདུས་པ་ཡིན་ནམ”ཞེས་དྲིས།
“དངོས་གནས་དེ་ལྟར་རེད།” ཁོས་བཤད་རྒྱུར། “ང་ཚོར་བུད་མེད་མེད་ན་གཏན་
ནས་ག་ལ་འགྲིག འཇིག་རྟེན་སྟེང་བུད་མེད་ཚོ་ནི་སྨྱོ་ནད་ཅན་དག་གི་ཆེས་ཁྱད་དུ་
འཕགས་པའི་ནད་གཡོག་མ་ཡིན། བུད་མེད་ཚོར་རང་ཉིད་ཁོ་ནར་མངའ་བའི་ཐབས་
ཤེས་ཆ་ཚང་ལྡན་པ་ཁྱོད་ཀྱིས་ཀྱང་ལོས་ཤེས། བུད་མེད་ཚོའི་གསལ་ཞིང་འཚེར་བའི་
མིག་མདངས་ཁྲོད་དུ་ཁྱད་མཚར་གྱི་ནད་གསོའི་ཕན་ནུས་ཤིག་ལྡན་པ་སྟེ། ཁྱོད་ཀྱིས་ཤེས་
གསལ་ལྟར་སྦྲུལ་དང་འདྲ་བར་བསླུ་བྲིད་ཀྱི་སྟོབས་ཤུགས་རིགས་ཤིག་ལྡན་པ་རེད།”
242

བྱི་ལ་ནག་པོ།
“དེ་ལོས་ཡིན།” ངས་དེ་ལྟར་བཤད་དེ “རེད་ཡ། བུད་མེད་ཚོའི་བྱ་བྱེད་ནི་ཅུང་
ཟད་ཡ་མཚན་ཅན་ཞིག་ཨེ་རེད། བུད་མེད་ཚོ་ནི་དངོས་གནས་ཁྱད་མཚར་ཅན་ཞིག་ཨེ་
རེད། འོ་ན་ཁྱོད་ཀྱིས་དེ་ལྟར་མི་འདོད་དམ” ཞེས་དྲིས།
“ཡ་མཚན་ཅན། ཁྱད་མཚར་ཅན། ཨ་ཁ། ཁྱོད་ཀྱིས་དངོས་གནས་འདི་ལྟར་བསམ་
བཞིན་ཡོད་དམ། དངོས་གནས་བཤད་ན། ང་ཚོ་ལྷོ་ཕྱོགས་པའི་མི་རྣམས་ནི་དེ་འདྲའི་ཚུལ་
འཆོས་ལྡན་པ་ཞིག་མིན་པར་གཏམ་སྤྱོད་དང་འཚོ་བའི་ལོངས་སྤྱོད་སོགས་གང་གི་ཆར་
ཡང་རང་མགོ་རང་ཡན་ཞིག་ཡིན་པ་ཁྱོད་ཀྱིས་ཤེས་གསལ་ལྟར་རེད།”
“དེ་ལོས་ཡིན།དེ་ལོས་ཡིན།” ངས་ཁོ་ལ་དེ་ལྟར་བཤད།
66
ང་གཅིག་བཤད་ན། ཧ་ལམ་ཧྥོ་ཉེ་ཝོ་ཟེར་བའི་རྒུན་ཆང་འདི་འཐུང་རྒྱུ་མང་
དྲགས་པ་འདྲ། ཁྱོད་ཀྱིས་ཤེས་གསལ་ལྟར་ཆང་འདི་ལ་ངར་ཅུང་ཟད་ཆེ། ཁྱོད་རང་འདི་ལ་
ཆ་རྒྱུས་ཡོད། དེ་ཨེ་རེད།
“ལོས་ཡིན།” ངས་དེ་ལྟར་ཁ་གྲག་སྟེ “དེ་ལོས་ཡིན། སྐུ་ཞབས་ལགས། ཞོར་དུ་
འདྲི་རྒྱུ་ཞིག་འདུག ཁྱོད་ཀྱིས་སེམས་གསོའི་བཅོས་ཐབས་ཀྱི་ཚབ་ཏུ་སྤྱོད་པའི་ནད་
བཅོས་བྱེད་ཐབས་འདི་ནི་ཧ་ཅང་བཙན་ཆེས་པའི་བཅོས་ཐབས་ཤིག་ཡིན་ཟེར་བ་ཡིན་
ནམ།” ཞེས་དྲིས།
“གཏན་ནས་མིན། ང་ཚོའི་ལྟ་རྟོག་གི་ལམ་ལུགས་ཧ་ཅང་དམ་པོ་ཡིན་མོད། འོན་
ཀྱང་། གསོ་བཅོས་ཀྱི་ཐབས་ཤེས་ནི………། ངས་བཤད་པ་ནི་སྨན་བཅོས་ཀྱི་ཐབས་ཤེས་ལ་
བཤད་པ་སྟེ།ནད་པ་དག་ལ་དེ་དག་ཤིན་ཏུ་འཚམ་པ་ཡིན།”
66བཅོས་ཐབས་གསར་བ་འདི་དག་ནི་ཁྱོད་ཀྱིས་གསར་གཏོད་བྱས་པ་ཡིན་ནམ།”
“ཡོངས་སུ་རྫོགས་པ་མིན་ཏེ། ཁག་ཅིག་ནི་འབུམ་རམས་པ་སྣུམ་སྙིགས་ཀྱི་ལྟ་བར་
གཞི་བཅོལ་བ་ཡིན་ལ། མཁས་དབང་ཁོང་ཉིད་ཀྱི་སྐོར་ཁྱོད་ལ་རྣ་ཐོས་ཡོད་པ་ཁོ་ཐག་ཡིན།
243

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཞན་ཡང་། ང་ཡི་ཐབས་ཤེས་འདིའི་ཁྲོད་ཀྱི་ལེགས་བཅོས་ཀྱི་ཆ་ཁ་ཤས་ནི་མིང་གྲགས་
ཅན་གྱི་སློབ་དཔོན་ཆེན་མོ་སྐུ་ཞབས་སྒྲོ་སྤུ་ལགས་ལ་གཏོགས་པར་ངས་སྤྲོ་བའི་ངང་ཁས་
ལེན་བྱེད་ཀྱིན་ཡོད། གལ་ཏེ་ང་རང་ནོར་འཆུགས་འདྲ་བྱུང་མེད་ན། ཁྱོད་ནི་ཁོ་ལ་ཆ་རྒྱུས་
ཟབ་མོ་ཡོད་ཚོད་རེད།'
“ངས་ཧ་ཅང་ངོ་གནོངས་པའི་སྒོ་ནས་ཁྱོད་ལ་དྲང་མོར་བཤད།” ངས་དེ་ལྟར་ལན་
འདེབས་བཞིན “ངས་སྔོན་ཆད་ཐ་ན་སྐུ་ཞབས་འདི་གཉིས་ཀྱི་མིང་ཙམ་ཡང་གཏན་ནས་
ཐོས་མ་མྱོང་།"
66
‘ཨ་གནམ་རྒན་མ།” འགོ་པས་གློ་བུར་དུ་རྐུབ་སྟེགས་ཀྱི་རྒྱབ་བསྙེས་ལ་བསྙེས་ཙམ་
བྱས་པར་མ་ཟད། ལག་པ་གཉིས་མཐོན་པོར་བཏེགས་ཏེ་ཧ་ལས་པའི་སྐད་ངན་ཞིག་ཕྱུངས་
ཏེ “ངས་ཉན་ནས་འཆུགས་སོང་བ་ཁོ་ཐག་རེད། ཁྱོད་ཀྱིས་ཤེས་རྒྱ་ཡངས་ཤིང་ཡོན་ཏན་
མངའ་བའི་འབུམ་རམས་པ་སྣུམ་སྙིགས་དང་སྙན་གྲགས་ཀུན་ལ་ཁྱབ་པའི་སློབ་དཔོན་
ཆེན་མོ་སྒྲོ་སྤུ་གཉིས་གནའ་ནས་གོ་མ་མྱོང་ཟེར་བ་ཡིན་ནམ། ཨ་ཐན་ལྟས།”
“ངས་རང་གི་ཐོས་རྒྱ་ཆུང་བའི་སྐྱོན་ལ་ཁས་ལེན་མི་བྱེད་ཀ་མེད་ཡིན།” ངས་དེ་
ལྟར་ལན་བཏབ་སྟེ “ཡིན་ན་ཡང་། དོན་དངོས་ནི་ཡོད་ཚད་ལས་བདེན་པ་ཡིན་ཞིང་དེ་ལ་
སུས་ཀྱང་ཟློག་ཐབས་མེད། ངས་རྣམ་པ་གཉིས་ཀྱི་བརྩམས་ཆོས་ཆེན་པོར་མཇལ་མ་མྱོང་
ཡང་ཁོང་གཉིས་ནི་གཞན་ལས་འཕགས་པའི་སྐྱེས་བུ་ཡིན་པ་གདོན་མི་ཟ། ངས་མྱུར་དུ་
ཁོང་རྣམ་པ་གཉིས་ཀྱི་བརྩམས་ཆོས་བཙལ་ཡོང་སྟེ་ཏན་ཏན་ཏིག་ཏིག་གིས་བཀླག་རྒྱུ་ཡིན།
སྐུ་ཞབས་མེ་ཡ་ཏི་ལགས། ངས་ངེས་པར་དུ་སྐྱོན་འདི་ལ་ཁས་ལེན་ངེས་ཡིན་ཏེ། ཁྱོད་ཀྱིས་
ངོ་མ་ང་ལ་ངོ་ཚ་ཆེན་པོ་གཏད་སོང་།”
ངས་བཤད་པ་དག་ནི་དོན་དངོས་ཀྱི་སྐད་ཆ་ཡིན།
“ཆོག་གི ད་མ་བཤད། ངའི་གྲོགས་པོ་ལོ་ཆུང་སེམས་བཟང་ཅན་ལགས།” ཁོས་
244

བྱི་ལ་ནག་པོ།
བྱམས་བརྩེ་དང་ལྡན་པའི་ངང་ནས་ངའི་ལག་པ་བཙིར་བཙིར་ཞིག་བྱས་ཏེ “ཤོག ང་
དང་མཉམ་དུ་རྒུན་ཆང་ཞིག་བཏུང” ཟེར།
ངེད་གཉིས་ཀྱིས་ཆང་ཕོར་བཏེགས་ཏེ་སྐྱིད་པོའི་ངང་ཆང་འཐུངས་པ་ཡིན། གཞན་
རྣམས་ཀྱིས་ཀྱང་ཚོད་འཛིན་ཅི་ཡང་མེད་པར་ངེད་གཉིས་ལ་ལད་མོ་བྱས་ཏེ་ཆང་བཏུངས་
བྱུང་། ཁོ་ཚོས་ཁ་བརྡ་བྱེད་ཅིང་རྩེད་མཚར་གླེང་བར་མ་ཟད། སྐད་ཆེན་པོས་སྙིང་པོས་
དབེན་པའི་རྩེད་མོ་སྣ་ཚོགས་སྟོན་པ་སྟེ། འཁར་རྔ་ཆོམ་སྒྲ་དང་བཅས་རྡུང་བར་མ་ཟད།
པི་ཝང་ལྷང་ལྷང་དུ་དཀྲོལ་ཞིང་དུང་རིང་ཡང་ཙག་ཙག་ཏུ་བུས་ཏེ་ཧྥ་ལིས་སད་ཀྱི་གླང་
པོའི་ཚོགས་ཀྱི་ངུར་སྐད་ཀྱང་འཇོམས་པར་བྱེད། རྒུན་ཆང་གི་བཟི་ཁས་མི་རྣམས་ལ་ངར་
བསླངས་ཏེ་ཚང་མ་ཟང་ཟིང་ལང་ལོང་དུ་གྱུར་པ་དང་། ཟ་ཁང་ཧྲིལ་བོར་སྨུག་པ་འཐིབས་
ཏེ་རེ་ཞིག་ལྷ་འདྲེའི་བྲོ་གར་འཁྲབ་སའི་དམྱལ་ཁམས་ཤིག་དང་གཉིས་སུ་མི་སྣང་བར་
གྱུར། སྐུ་ཞབས་མཱི་ཡ་ཏི་དང་ངེད་གཉིས་ཅོག་ཙེའི་སྣེ་གཉིས་སུ་ཁ་གཏད་དུ་བསྡད་ཡོད་
ཅིང་། བར་དུ་རྒུན་ཆང་དང་ཏི་ཝུའུ་ཡེའི་ཆང་ཕུད་དམ་བེ་དུ་མ་བསླངས་ཡོད་ལ། ངེད་
གཉིས་ཀྱིས་མགྲིན་སྒོ་ཆེས་ཆེར་ཕྱེ་ནས་མུ་མཐུད་དུ་ལབ་གླེང་བྱས་ཤིང་སྐད་མགོ་ཧ་
ཅང་དམའ་བས་གཞན་གྱིས་གཏན་ནས་ཐོས་ཐབས་མེད་ཅིང་། དེ་ནི་ཉི་ཡཱ་ཅཱ་ལཱའི་རྦབ་
ཆུའི་འོག་ཏུ་ཉ་མོ་རྣམ་པར་རྩེན་པའི་སྒྲ་སུས་ཀྱང་ཐོས་མི་ཐུབ་པ་དང་ཀུན་ནས་མཚུངས།
“ད་དུང་ཡང་། སྐུ་ཞབས་ལགས།” ངས་མཆུ་ཏོ་ཁོའི་རྣ་ཁར་གཏད་དེ་སྐད་ཆེན་
པོས “ནུབ་ཚའི་སྔོན་དེར་ཁྱོད་ཀྱིས་དོན་དག་ཅིག་གླེང་མྱོང་། དེ་ནི་སྔོན་དུས་ཀྱི་སེམས་
གསོའི་བཅོས་ཐབས་ལས་བྱུང་བའི་ཉེན་ཁའི་སྐོར་རེད།དེའི་རྒྱུ་མཚན་ཅི་རེད།”
“རེད་ཡ།” ཁོས་དེ་ལྟར་ལན་འདེབས་བཞིན “དངོས་གནས་སྐབས་འགར་ཉེན་
ཁ་ཧ་ཅང་ཆེ། སྨྱོ་ནད་ཅན་གྱི་མིའི་གཤིས་ཀ་མི་རྟག་པ་ནི་ངས་མང་དུ་སྨྲ་དགོས་པ་མ་
རེད། ངས་བལྟས་ན། ན་གཞོན་འབུམ་རམས་པ་སྣུམ་སྙིགས་དང་སློབ་དཔོན་ཆེན་མོ་
245

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྒྲོ་སྤུ་གཉིས་ཀྱིས་ཀྱང་དེ་ལྟར་དགོངས་ཀྱིན་ཡོད་དེ། སྨྱོན་པ་རང་དབང་དུ་བཏང་ནས་
འཇུན་པར་མི་བྱེད་པ་ནི་བདེ་འཇགས་མིན་པ་ཁོ་ཐག་ཡིན། དུས་ཡུན་དེའི་རིང་ལ། སྨྱོན་
པ་ག་གེ་མོ་ཞིག ‘སེམས་གསོ’ ཟེར་བ་ལ་བརྟེན་ནས་རེ་ཞིག་བདེ་ཞིང་ལྷོད་པའི་ཚུལ་
དུ་འབབ་སྲིད་མོད། འོན་ཀྱང་། མཇུག་མཐར་སླེབས་ཚེ་ཁོ་རང་ལ་འགྱུར་ལྡོག་བྱུང་སྟེ་
ཤིན་ཏུ་འདུལ་དཀའ་བར་འགྱུར་ལ། ཁོའི་གཡོ་སྒྱུ་ཡང་ཚང་མས་ཤེས་པ་ལྟར་རང་ག་བ་
ཞིག་མིན། གལ་ཏེ་ཁོའི་སེམས་སུ་འཆར་གཞི་ཞིག་ཡོད་ཚེ། ནམ་ཡང་ཧ་ཅང་སྤྱང་པོའི་
སྒོ་ནས་གཞན་ལ་ཚོར་དུ་མི་འཇུག་པར་འགེབས་ཐབས་བྱེད་པ་ཡིན། ཁོ་རང་རྒྱུན་ལྡན་
གྱི་མི་ཞིག་ཏུ་བརྫུས་པའི་སྐབས་ཀྱི་རྣམ་རིག་སྐྱེན་པོ་དེས་སེམས་ཁམས་རིག་པའི་མཁས་
པ་རྣམས་ལ་སྙིང་ཁམས་ཞིབ་འཇུག་ཐད་ཀྱི་ཆེས་ཡ་མཚན་ཅན་གྱི་དྲི་གཞི་ཞིག་བཏོན་
པ་རེད། དོན་དངོས་ཐོག གལ་ཏེ་སྨྱོན་པ་ཞིག་གིས་རང་ཉིད་ཀྱི་སྨྱོ་ནད་རྩ་བ་ནས་དྭངས་
པའི་རྣམ་འགྱུར་ཞིག་ཕྱི་རུ་མངོན་སྐབས། རབ་ཡིན་ན་དེ་ལ་ལམ་སང་སྒྲིག་གཅུན་གྱི་ལྭ་
བ་བསྐོན་དགོས་པ་རེད།”
“ཡིན་ན་ཡང་། གུས་པར་འོས་པའི་སྐུ་ཞབས་ལགས། ཁྱོད་ཀྱིས་ད་ཅི་གླེང་བའི་
ཉེན་ཁ་ཟེར་བ་དེ་ནི། ཁྱོད་ཀྱིས་སྨྱོ་ནད་ཁང་འདི་ལ་བདག་སྐྱོང་བྱེད་པའི་སྐབས་སུ་རང་
གི་ཉམས་མྱོང་དང་དོན་དངོས་ཀྱི་གནས་ལུགས་སྟེང་ནས་རང་དབང་ནི་སྨྱོ་ནད་ཅན་ལ་
མཚོན་ན་ཉེན་ཁ་ཞིག་ཡིན་འདོད་པ་དེ་ཡིན་ནམ།”
“གནས་འདི་གར་ཟེར་རམ། ང་རང་ཉིད་ཀྱི་ཉམས་མྱོང་ཟེར་རམ། རེད་ཡ། ངས་རང་
ཉིད་ལ་ཡོད་མྱོང་ཞེས་བཤད་ཆོག དཔེར་ན། ཅུང་མ་འགོར་བའི་སྔོན་དུ། སྨྱོ་ནད་སྨན་ཁང་
འདིར་རྒྱུན་ལྡན་ལས་འདས་པའི་དོན་དག་ཅིག་བྱུང་མྱོང་། ཁྱོད་ཀྱིས་ཤེས་པ་ལྟར། སྐབས་
དེར ‘སེམས་གསོའི་བཅོས་ཐབས' ལག་བསྟར་བྱེད་པའི་སྒང་སྟེ། ནད་པ་རྣམས་ལ་རང་
དབང་གི་འགུལ་སྐྱོད་ལྡན་ཞིང་། ཁོ་ཚོའི་རྣམ་འགྱུར་དང་བྱ་བྱེད་ཀྱང་ཧ་ཅང་ཚུལ་ལྡན་དང་
246

བྱི་ལ་ནག་པོ།
ལུགས་མཐུན་ཡིན། ཤེས་རབ་དང་ལྡན་པའི་མི་སུས་ཀྱང་ལྟས་ངན་དེ་དག་གིས་རྣམ་འགྱུར་
དེ་ལྟར་ཚུལ་དང་ལྡན་པ་ཞིག་སྟོན་པ་མཐོང་ན་ཁོ་ཚོས་མ་བསམ་ས་ནས་ཇུས་ངན་ཞིག་
རྩོམ་རྩིས་བྱེད་ཀྱིན་ཡོད་པ་རྟོགས་ཐུབ་པ་ཡིན། དངོས་གནས་དེ་ལྟར་ཡིན་ཏེ། ནམ་ཟླ་དྭངས་
པའི་ཞོགས་པ་ཞིག་ལ། ལྟ་སྲུང་པ་རྣམས་ཀྱིས་རང་ཉིད་ཀྱི་རྐང་ལག་ཡོངས་སུ་བཀྱིགས་ཏེ་
གསང་བའི་ནད་ཁང་དུ་བཅུག་འདུག་པ་ཚོར། དེའི་རྗེས་སུ་ཁོ་ཚོ་ནི་སྨྱོན་པ་དག་དང་འདྲ་
བར་ལྟ་སྲུང་གི་གོ་གནས་ཕྲོགས་པའི་སྨྱོན་པ་རྣམས་ཀྱི་ལྟ་སྐྱོང་མྱོང་དགོས་པར་གྱུར།”
“རྣར་མི་འགྲོ་བ་ཞིག་རེད། ངས་སྐྱེས་པ་ཉིད་ནས་འདི་འདྲའི་བྲོ་མེད་ཆོ་མེད་ཀྱི
དོན་དག་ཅིག་ཐོས་མ་མྱོང་།”
“འདི་ནི་དོན་དངོས་རེད། དོན་དག་འདི་ཡོད་ཚད་ནི་སྨྱོན་པ་ཞིག་ལ་བརྟེན་ནས་
བྱུང་བ་ཡིན། དེ་ཡང་། གླེན་པ་ལྟས་ངན་ཞིག་ཡོད་པ་དེས་སྔོན་ཆད་བྱུང་མ་མྱོང་བའི་དོ་
དམ་ལམ་ལུགས་ཀྱི་ཐབས་ཤེས་ཧ་ཅང་ལེགས་པོ་ཞིག་ཅི་ཡིན་འདི་ཡིན་མེད་པའི་ངང་དུ་
བློ་ངོར་ཐོལ་བྱུང་དུ་སྐྱེས་འོངས་པ་རེད། ངས་བཤད་པ་ནི་སྨྱོན་པའི་དོ་དམ་གྱི་ལམ་ལུགས་
ལ་ཟེར་བ་ཡིན། སྨྱོན་པ་དེས་རང་གི་གསར་གཏོད་ཀྱི་འབྲས་བུ་དེར་ཚོད་རྟོག་བྱེད་ཆེད་
སྨྱོན་པ་གཞན་དག་གཏམ་གྱིས་བཀུགས་ཏེ་ཚང་མ་ཁོས་རྩ་བསློགས་བྱས་པའི་དོ་དམ་སྒྲིག་
ལུགས་ཀྱི་ལྐོག་གཡོའི་ཁྲོད་དུ་ཞུགས་སུ་བཅུག”
“ཁོའི་ཐབས་ཤེས་དེ་ངོ་མ་ལེགས་འགྲུབ་བྱུང་སོང་ངམ།”
“དེ་ནི་སྨོས་མ་དགོས་པ་ཞིག་རེད། ལྟ་སྲུང་མཁན་དང་ལྟ་སྲུང་བྱ་ཡུལ་གཉིས་མྱུར་
མོར་གནས་ས་ཕན་ཚུན་བརྗེས་པ་རེད། སྤྱིར་ན་བཤད་ཚུལ་འདི་ནི་དེ་འདྲའི་གནད་དུ་
ཁེལ་བ་ཞིག་མ་རེད། རྒྱུ་མཚན་ནི་སྔོན་ཆད་སྨྱོན་པ་རྣམས་ནི་རང་དབང་དང་ལྡན་པ་ཞིག་
ཡིན་མོད། འོན་ཀྱང་ད་ལྟ་ལྟ་སྲུང་པ་རྣམས་མྱུར་དུ་གསང་བའི་ནད་ཁང་དུ་བཅུག་པར་མ་
ཟད། ཧ་ཅང་ཡིད་ཕངས་པའི་སྒོ་ནས་བཤད་ན། ཁོ་ཚོས་ད་དུང་མནར་གཅོད་འོས་མིན་
247

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིག་ཉོས་པ་རེད།”
“ཡིན་ན་ཡང་། ངའི་བསམ་པར་མི་ཞིག་གིས་མི་འགྱངས་པར་ངོ་ལོག་བྱེད་ངེས་
ཡིན་པར་འདོད་ཡོང་། རྣམ་པ་འདི་ཡུན་རིང་དུ་རྟག་པ་ནི་དཔེ་མི་སྲིད་པ་ཞིག་རེད།
མཐའ་འཁོར་གྱི་ཡུལ་མི་རྣམས་དང་ཡང་ན་ཐག་རིང་ནས་སྨྱོ་ནད་སྨན་ཁང་ལ་ལྟ་སྐོར་དུ་
ཕེབས་པའི་མགྲོན་པོ་རྣམས་ཀྱིས་ཉེན་བརྡ་བསྐྱལ་ངེས་ཡིན།”
“དེ་ནི་ཁྱོད་རང་ལ་ནོར་འཁྲུལ་བྱུང་བའི་རྟགས་རེད། ངོ་ལོག་པའི་འགོ་པ་ནི་ཧ་
ཅང་གཡོ་སྒྱུ་ཅན་ཞིག་ཡིན་པས་དོན་འདིའི་རིགས་གཏན་ནས་འབྱུང་དུ་མི་འཇུག ཁོས་
ལྟ་སྐོར་པ་སུ་དང་གང་ཡིན་ཡང་རྩ་བ་ནས་ནང་ལ་བསུ་མི་སྲིད། ཡིན་ན་ཡང་། ཏག་ཏག་
ཉིན་ཞིག་ལ། དེ་ལས་འདས་པའི་དོན་ཞིག་བྱུང་བ་སྟེ། བལྟས་པ་ཙམ་གྱིས་གླེན་པ་ཁ་ནག་
ཅིག་ལོས་ཡིན་སྙམ་པའི་གཞོན་ནུ་ཞིག་སླེབས་བྱུང་ལ། དེར་འགོ་པས་ཀྱང་སེམས་ཁུར་
བྱེད་དོན་ཅི་ཡང་མེད་པ་མཐོང་ནས་ནང་ལ་ཡོང་བའི་ཆོག་མཆན་གནང་སྟེ་གནས་འདིར་
ལྟ་སྐོར་བྱེད་དུ་བཅུག་པ་རེད། དེ་ནི་འགོ་པས་ཁོ་ལ་བརྟེན་ནས་རང་ལ་སྤྲོ་བ་འཚོལ་བའི་
སླད་ཁོ་ན་ཉིད་ཡིན་ཞིང་། ཁོ་ལ་རྩེད་མོ་ཡིད་ཚིམ་པ་ཞིག་རྩེས་རྗེས་ད་གཟོད་སྨྱོ་ནད་སྨན་
ཁང་ལས་ཕྱིར་བསྐྲད་ངེས་ཡིན།”
“འོ་ན་སྨྱོན་པས་དབང་ཆ་ཕྲོགས་ཏེ་དུས་ཚོད་ག་ཙམ་འགྱངས་སོང་།
“འོ། དུས་ཚོད་རིང་པོ་ཞིག་འགྱངས་ཟིན། ངོ་མ་ཡིན། ཕལ་ཆེར་ཟླ་གཅིག་འགོར་
ཡོད་པ་ཐག་གིས་ཆོད། ཡིན་ན་ཡང་། བྱེ་བྲག་ག་ཚོད་འགོར་ཡོད་པ་ངས་ཀྱང་བཤད་མི་
ཐུབ། དུས་ཡུན་འདིའི་རིང་དུ། སྨྱོན་པ་རྣམས་ཀྱིས་ཧ་ཅང་སྐྱིད་པོའི་ངང་དུས་འདས་ཡོད་
པ་ཁྱོད་ཀྱིས་སོམ་ཉི་འཛིན་མི་དགོས། ཁོ་ཚོས་ལུས་ཀྱི་གོས་ཧྲུལ་རྣམས་ཕུད་དེ་གང་འདོད་
ཀྱིས་གྱོན་པ་དང་རྒྱན་ཆས་སྣ་ཚོགས་སྤྲས་པར་མ་ཟད། ད་དུང་འདི་གའི་སྤྲོ་སྐྱིད་གླིང་
གི་ས་དོང་དུ་བཀང་བར་ཉར་བའི་ཞིམ་མངར་གྱི་ཨ་རག་ཡོངས་རྫོགས་འདྲེ་ཚོགས་ཀྱིས་
248

བྱི་ལ་ནག་པོ།
གསོལ་སྟོན་ལ་རོལ་བ་ལྟར་བག་མེད་དུ་བཏུངས་པ་རེད། རེད་ཡ། ཁོ་ཚོའི་འཚོ་བ་ནི་ཧ་
ཅང་རང་མགོ་རང་རྒྱལ་ཞིག་ཡིན་པ་ངས་ཚིག་ཐག་བཅད་དེ་བཤད་ཐུབ།”
“འོ་ན་ནད་བཅོས་ཇི་ལྟར་བྱས་པ་རེད། ངོ་ལོག་པའི་འགོ་པས་ཁྱད་པར་ཅན་གྱི་ནད་
བཅོས་བྱེད་ཐབས་དེ་སྤྱད་པ་ཡིན་ནམ།”
“འོ། འདིའི་སྐོར་ནས་བཤད་ན། ངའི་ལྟ་ཞིབ་ལས་ཐོབ་པའི་ཉམས་མྱོང་ལྟར་ན།
སྨྱོན་པ་རྣམས་གླེན་པ་ཡིན་པའི་ངེས་པ་མི་འདུག ངས་ངོ་མ་སེམས་གཏིང་ནས་ཁོའི་ནད་
བཅོས་བྱེད་ཐབས་འདི་ནི་དེས་ཚབ་བྱས་པའི་ནད་བཅོས་བྱེད་ཐབས་གཞན་ལས་ཆེས་
ཆེར་བརྒལ་འདུག་པར་བསམ་གྱིན་ཡོད། འདི་ནི་ཧ་ཅང་ཁྱད་དུ་འཕགས་པའི་ནད་བཅོས་
བྱེད་ཐབས་ཤིག་སྟེ། སྟབས་བདེ་དང་ལས་སླ་བ་ཡིན་པས་དཀའ་ལས་ཅི་ཡང་མེད། དོན་
དངོས་སྟེང་།དེ་ནི་སྤྲོ་བ་དང་ལྡན་པ་ཞིག་རེད།དེ་ནི།”
སྐབས་དེར། སླར་ཡང་འབོད་སྒྲ་ཞིག་མཆེད་ཡོང་ལ། དེས་འགོ་པའི་སྐད་ཆའི་
མཚམས་ཀྱང་ཆད་པར་བྱས། འབོད་སྒྲ་འདི་དང་ད་ཅི་ང་ཚོས་ཁ་བརྡ་བྱེད་སྐབས་ཧ་ལས་
ཤིང་ཧོན་འཐོར་བར་བྱེད་པའི་སྐད་སྒྲ་དེ་གཉིས་ལ་ཐུན་མོང་གི་ཁྱད་ཆོས་ཤིག་ལྡན་འདུག
ཡིན་ན་ཡང་། ཞིབ་ཏུ་ཉན་ཚེ་དེ་ནི་མི་ཚོགས་ཤིག་གིས་མྱུར་སྟབས་ཀྱིས་ཟ་ཁང་གི་ཉེ་སར་
གཅོར་བའི་སྐབས་སུ་ངག་ནས་ཕྱུངས་པའི་སྐད་སྒྲ་ཡིན་པ་འདྲ།
“ཨ་གནམ་རྒན་མ།” ངས་རང་དབང་མེད་པའི་ཚིག་དེ་འདྲ་ཞིག་ངག་ལས་ཤོར་
ཏེ “དེ་ནི་སྨྱོན་པ་དག་ཕྱིར་བྲོས་ཡོང་བ་ཁོ་ཐག་རེད” ཅེས་བཤད།
“ངས་ཀྱང་འདི་འདྲ་ཡིན་པར་སེམས་ཁུར་བྱེད་བཞིན་པའི་སྒང་ཡིན།” སྐུ་ཞབས་
སྣེ་ཡ་ཏིས་དེ་ལྟར་ལན་འདེབས་སྐབས་ངོ་གདོང་ནི་ཐལ་སྐྱ་བཞིན་དུ་གྱུར་འདུག ཁོའི་
སྐད་སྒྲ་འཇགས་མ་ཐག འབོད་སྐད་མཐོན་པོ་དེ་དང་སྡིགས་དམོད་གཏོང་བའི་སྒྲ་དག་
སྒེའུ་ཁུང་གི་འོག་ནས་གྲག་ཡོང་ལ། ཅུང་ཟད་འགོར་རྗེས། ཕྱི་རོལ་གྱི་མི་འགས་ཤུགས་
249

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བརྒྱབ་སྟེ་ཟཟ་ཁང་གི་ནང་དུ་མཆོངས་ཡོང་རྩིས་བྱེད་པ་གསལ་བོར་ཤེས་ཐུབ། དེར་མ་ཟད།
ཟ་ཁང་གི་སྒོ་མོ་ལྕགས་ཀྱི་ཐོ་བ་ཡུ་རིང་བཀོལ་ཏེ་གཅོག་པ་ལྟ་བུའི་སྒྲ་མཆེད་ཡོང་བ་དང་།
སྒེའུ་ཁུང་དག་ཀྱང་བཙན་ཤེད་ཀྱིས་སྒུལ་ཞིང་གཏོར་བཞིན་འདུག
དེ་ནས། ཟ་ཁང་ནི་ཧ་ཅང་འཇིགས་སུ་རུང་བའི་ཟིང་འཚུབ་ཀྱི་ཁྲོད་དུ་ལྷུང་སོང་།
དང་ཐོག་ངའི་བསམ་པར་སྐུ་ཞབས་མཱི་ཡ་ཏིས་སྔར་ལས་ལྷག་པའི་སྒོ་ནས་དེ་ཚོར་གདེང་
ཚོད་ཆེན་པོའི་རྣམ་འགྱུར་ཅི་རིགས་སྟོན་ངེས་པར་སྙམ་མོད། ང་རང་ཧ་ལས་པ་ཞིག་ལ།
ཁོ་རང་མ་བསམ་ས་ནས་འཛུལ་ཐེངས་གཅིག་གིས་གསོལ་ཆས་སྣ་ཚོགས་ཉར་བྱེད་ཀྱི་
བསླངས་སྒམ་འོག་ཏུ་བསྐུངས་ནས་བསྡད་བྱུང་། དེའི་བར་གྱི་དུས་ཚོད་སྐར་མ་བཅོ་ལྔའི་
རིང་དུ་རོལ་མོ་ཚོགས་པའི་ཁོངས་མི་རྣམས་ནི་ཨ་རག་གིས་རབ་ཏུ་བཟི་ནས་རང་གི་ལས་
ཀ་ཡང་ཡོངས་སུ་སྤངས་ནས་འདུག་པ་དང་འདྲ་མོད། འོན་ཀྱང་ད་ནི་གློ་བུར་དུ་རྣམ་རིག་
བསྒྲིམས་ཏེ་མྱུར་དུ་ཐང་གི་རོལ་ཆས་རྣམས་ལག་ཏུ་བླངས་པར་མ་ཟད། འཚུབ་ལོང་ལོང་
གིས་སྒྲོག་ཙེའི་སྟེང་དུ་འགོས་ཏེ་ཚང་མས་གློ་བུར་དུ་མགྲིན་དབྱངས་གཅིག་གྱུར་གྱིས
《དབྱང་ཇི་ཏུའུ་ཏིར》 ཞེས་པའི་གླུ་དབྱངས་དེ་སྐད་གསང་མཐོན་པོས་གྱེར་བྱུང་། ཁོ་ཚོས་
ཟིང་འཚུབ་ཀྱི་གོ་རིམ་ཧྲིལ་བོའི་ཁྲོད་ནས་ཤུགས་ཆེན་པོ་བཏོན་ནས་འཁྲབ་ལེན་བྱེད་
ཀྱིན་ཡོད་པས། དབྱངས་རྟ་དེ་འདྲའི་དག་མོ་ཞིག་མིན་ན་ཡང་དེའི་སྙིང་སྟོབས་ནི་ནམ་
རྒྱུན་དང་མི་འདྲ་བ་ཞིག་ཏུ་སྣང་།
དེ་དང་དུས་མཚུངས་སུ། ཁོ་ཚོའི་ཁྲོད་ཀྱི་རྩལ་ཤུགས་ཅི་ནུས་བཏོན་ཡང་སྒྲོག་ཙེའི་
སྟེང་དུ་འགོས་མ་ཐུབ་པའི་མི་དེ་མཇུག་མཐར་ཟས་ཅོག་གཙོ་བོའི་སྟེང་དུ་འགོ་ཐུབ་པ་བྱུང་
བ་དང་། དམ་བེ་དང་དཀར་ཡོལ། སྡེར་མ། གཞོང་བ་སོགས་བཤམས་པའི་དཀྱིལ་གནས་
སུ་སྤོས་ཏེ་ཡར་འགྲེང་སྟེ་བསྡད། ཁོའི་རྐང་པ་གཉིས་སྒྲོག་ཙེའི་སྟེང་དུ་བརྟན་པོར་ཚུགས་
མ་ཐག སྐད་ཆ་ཆུ་བཞུར་བཞུར་བྱས་ཏེ་གཏམ་བཤད་སྤེལ་མགོ་བརྩམས་བྱུང་ལ། གལ་ཏེ་
250

བྱི་ལ་ནག་པོ།
གཞན་གྱི་རྣ་ལམ་དུ་ཐོས་ཐུབ་པ་ཞིག་ཡིན་ན་གཏམ་གྱི་ནང་དོན་ནི་ཧ་ཅང་ཕུན་སུམ་ཚོགས་
པ་ཞིག་ཡིན་པ་གདོན་མི་ཟ། སྐབས་དེ་ཤེད་དུ། འཕང་ལོ་ལ་ཅུང་ཟད་དགའ་བའི་སྐུ་ཞབས་
དེས་ཟ་ཁང་ནང་དུ་སྐོར་བ་བྱེད་པའི་མགོ་བརྩམས་བྱུང་ལ། ཚུགས་ཀར་བལྟས་ན་ཁོའི་ལུས་
ལ་སྟོབས་ཤུགས་རྣམ་པར་རྒྱས་འདུག ཁོས་ལག་པ་གཉིས་དྲང་པོར་བརྐྱངས་ཏེ་ལུས་པོ་དང་
དྲང་འཕྱང་དུ་བརྒྱངས་པ་ན། དངོས་གནས་འཕང་ལོ་ཞིག་ཏུ་གྱུར་ཏེ་བར་མེད་དུ་འཁོར་བྱུང་
བས་ཁོའི་ལམ་ནང་གི་ཐོགས་རེག་གི་ཡུལ་དུ་གྱུར་པའི་མི་ཡོད་ཚད་རེ་རེ་བཞིན་དུ་ས་ལ་
བསྒྱེལ། སྐབས་དེར། ངས་ད་དུང་ཡིད་ཆེས་པར་དཀའ་བའི་ཨ་རག་ཤང་པིན་གྱི་དམ་བེའི་ཁ་
ཕྱེ་བའི་སྒྲ་དང་ཝུ་བ་ལྷོག་ལྷོག་ཏུ་འཕྱུར་བའི་སྒྲ་རིམ་པར་ཐོས་བྱུང་ལ། སྒྲ་དེ་ནི་ངས་མཇུག་
མཐར་ད་གཟོད་ད་ཅི་ནུབ་ཚ་གསོལ་བའི་སྐབས་སུ་ཨ་རག་ཤང་པིན་གྱི་དམ་བེ་འཁྲབ་སྟོན་
བྱས་པའི་མི་དེས་ཁ་ནས་བསྒྲགས་པ་ཡིན་པ་ཤེས་བྱུང་། དེའི་རྗེས་སུ་ཡང་སྦལ་བའི་མི་དེས་
ལམ་ནང་དུ་ཁ་ནས “ཝ་ཝ” ཞེས་སྐད་འབྱིན་བཞིན་རྒྱུགས་བྱུང་ལ། ཚུགས་ཀར་བལྟས་
ན། ཁོའི་རྣམ་ཤེས་ནི་རང་གི་ངག་ལས་ཐོན་པའི་སྒྲ་རྟགས་རེ་རེ་ལ་བརྟེན་ནས་སྐྱོབ་དགོས་
པ་འདྲ། འདི་འདྲའི་ཟིང་འཚུབ་ཀྱི་ཁྲོད་དུ། བོང་བུ་ཞིག་གིས་གློ་བུར་དུ་གཅིག་རྗེས་གཉིས་
མཐུད་ཀྱིས་མགྲིན་སྐད་མཐོན་པོ་བསྒྲགས་འོངས་ལ། སྒྲ་དེས་ཟ་ཁང་གི་ཡོད་ཚད་ཅིག་ཅར་
དུ་མནན་ཡོང་བའི་སྣང་བ་སྟེར། མཚམས་འདིར་ངས་རང་གི་གྲོགས་མོ་རྙིང་པ་རྒན་མོ་
དགའ་ལ་སྐྱིད་གླེང་འདོད་ཅིང་། ངས་ནི་སྙིང་རྗེའི་ཡུལ་དུ་གྱུར་པའི་རྒན་མོ་འདིའི་ཆེད་དུ་
ངུ་རྒྱངས་ཤིག་བྱེད་འོས་ཏེ། མོ་དངོས་གནས་བླ་འཁྱམས་པ་ལྟར་གྱང་ཐབ་འགྲམ་གྱི་གྲུ་ག་
ཞིག་ཏུ་འགྲེང་སྟེ་མགྲིན་སྒོ་ཆེས་ཆེར་ཕྱེ་སྟེ་མཚམས་མེད་པར “ཨང་ཨང་ཨང” ཞེས་ངུ་
སྐད་འབྱིན་རྒྱུ་ལས་གཞན་ཅི་ཡང་མི་ཤེས་པར་འདུག
སྐབས་དེར། དོན་དག་གི་བྱུང་རིམ་ནི་མཐོ་རླབས་ཀྱི་ཕྱོགས་སུ་བསྐྱོད་པ་སྟེ། སྐྱོ་གར་
གྱི་མཇུག་འབྲས་ཆེན་པོ་ཞིག་སླེབས་བྱུང་། མི་རྣམས་འབོད་སྒྲ་སྣ་ཚོགས་འདོན་པར་
251

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མགོ་འཁོར་ནས་ཕྱིའི་མི་ཚོགས་ཀྱི་བཙན་འཛུལ་ལ་འགོག་རྒོལ་བྱེད་མཁན་གཅིག་ཀྱང་
མ་བྱུང་བས། ཅུང་མ་འགོར་བར། སྒེའུ་ཁུང་བཅུ་གྲངས་ཤིག་ཕལ་ཆེར་དུས་མཚུངས་སུ་
བསམ་དབང་གཟུར་དབང་མེད་པར་ཅིག་ཅར་དུ་གཏོར་ནས་ཕྱེ་བྱུང་ལ། ནག་ཡོར་ཡོར་གྱི་
སེམས་ཅན་ཁྱུ་ཞིག་སྒེའུ་ཁུང་ལས་ནང་དུ་ལྡིང་ཡོང་སྟེ་ང་ཚོའི་དཀྱིལ་དབུས་སུ་མཆོངས་
ཡོང་བ་དང་། དེའི་མུར་རྐང་འཁྲབ་ལག་འཁྲབ་ཀྱི་ཉམས་འགྱུར་སྣ་མང་སྟོན་ཞིང་ཟ་ངེ་
ཟིང་ངེའི་སྒོ་ནས་ལྷ་འབོད་འདྲེ་འབོད་བྱས་བྱུང་བར་མ་ཟད། མི་རྣམས་ལ་གང་དགར་
རྡེག་ཅིང་འཇུ་རེས་བྱས། ངས་ཁོ་ཚོ་དང་ཐོག་ནང་དུ་མཆོང་ཡོང་སྐབས་ཧྥེ་གླིང་གི་སྤྲ་མི་
ནག་པོའམ་ཡང་ན་ཧའོ་ཝང་ཅའོ་ནས་ཡོང་བའི་སྤྲེའུ་མཇུག་རིང་ནག་པོ་ཁྱུ་ཞིག་ཡིན་
པར་སྙམ་བྱུང་ལ། ངས་དུས་གཏན་དུ་གནས་སྐབས་དེར་རང་ལ་བྱུང་བའི་ཡ་མཚན་ཞིང་
འཇིགས་ཡེར་བའི་ཚོར་བ་དེ་བརྗེད་ག་ལ་སྲིད།
ང་ལ་རྡུང་རྡེག་དྲག་པོ་ཞིག་ཁེལ་བ་དང་མཉམ་དུ་རྦབ་ཏུ་དྲིལ་ཏེ་འབོལ་ཁྲིའི་འོག་
ཏུ་འགྱེལ་བ་དང་། རེ་ཞིག་ལུས་པོར་འཕག་འགུལ་ཅི་ཡང་མེད་པར་རིང་ཤར་བསྡད་དེ་རྣ་
བ་གཉིས་གྱེན་དུ་བརྩེངས་ནས་ཁང་པའི་ནང་གི་གྲག་འགུལ་ལ་ཉན། ཕལ་ཆེར་ཆུ་ཚོད་
སྐར་མ་བཅོ་ལྔ་ཙམ་འགྱངས་རྗེས། ངས་ད་གཟོད་ཅུང་ཟད་ཡིད་ཚིམས་པའི་ངང་ནས་སྐྱོ་
གར་འདིའི་འབྱུང་རྐྱེན་མཐའ་དག་གསལ་བོར་རྟོགས་བྱུང་། བལྟས་ཚོད་ཀྱིས་སྐུ་ཞབས་
མཱི་ཡ་ཏིས་གྲོགས་པོར་ངན་སྐུལ་བཏང་ནས་ངོ་ལོག་བྱེད་པའི་སྨྱོན་པ་དེའི་གནས་ཚུལ་ང་
ལ་ཞིབ་བརྗོད་བྱེད་སྐབས། དོན་དངོས་སུ་རང་ཉིད་ཀྱི་དཔའ་མཛངས་རྟུལ་ཕོད་ཀྱི་གཏམ་
རྒྱུད་དེ་གླེང་བརྗོད་བྱས་པ་ཡིན་འདུག ཕལ་ཆེར་ལོ་ངོ་གསུམ་ཙམ་གྱི་ཡར་སྔོན་དུ་སྐུ་
ཞབས་འདི་པ་ནི་སྨྱོ་ནད་སྨན་ཁང་འདིའི་འགོ་པ་ཡིན་མོད། འོན་ཀྱང་རིམ་གྱིས་ཁོ་རང་
ཉིད་ཀྱང་སྨྱོས་ཏེ་སྨྱོན་པར་གྱུར་པ་རེད། འདིའི་སྐོར་ནས་བཤད་ན། ང་རང་ཁོ་ལ་མཚམས་
སྦྱོར་བྱེད་མཁན་གྱི་རོགས་པ་དེས་གནས་ཚུལ་འདི་དག་གཅིག་ཀྱང་མི་ཤེས། དེ་ཡང་། ལྟ་
252

བྱི་ལ་ནག་པོ།
སྲུང་པ་བསྡོམས་པས་མི་བཅུ་ཡོད་ཅིང་གློ་བུར་དུ་ཁོ་ཚོ་སྨྱོན་པ་རྣམས་ཀྱིས་བཏུལ་ནས་
ཐོག་མར་ལུས་ལ་སྣུམ་སྙིགས་བསྐུས་པར་མ་ཟད། ད་དུང་དེའི་སྟེང་དུ་སྒྲོ་སྤུ་ཞིབ་ཚགས་
ཀྱིས་སྦྱར་རྗེས་ས་འོག་གི་གསང་བའི་ནད་ཁང་དུ་བཅུག་སྟེ་ཟླ་གཅིག་ལྷག་ལ་བཀག་
བསྐྱིལ་བྱས་པ་རེད། བརྒྱུད་རིམ་དེའི་ཁྲོད་དུ་སྐུ་ཞབས་སྣེ་ཡ་ཏིས་གཏོང་ཕོད་ཆེན་པོས་ཁོ་
ཚོར་སྒྲོ་སྤུ་དང་སྣུམ་སྙིགས་སྦྱིན་པར(དེས་ཁོའི “ནད་བཅོས་བྱེད་ཐབས” དེ་གྲུབ་པ་རེད)
མ་ཟད། ད་དུང་ཁོ་ཚོར་གོ་རེ་དང་བཏུང་ཆུ་འབོར་ཆེན་བསྩལ་བ་རེད། བཏུང་ཆུ་ནི་རྐ་
ལམ་ཞིག་ནས་ཆུ་འཐེན་འཕྲུལ་འཁོར་གྱིས་དྲངས་པ་ཡིན་ཞིང་། ཁོ་ཚོའི་ཁྲོད་ཀྱི་མི་ཞིག་
མཇུག་མཐར་རྐ་ལམ་ལས་ཕྱིར་བྲོས་འོངས་ཏེ་གཞན་པ་རྣམས་ལ་གློད་བཀྲོལ་བཏང་ནས་
རང་དབང་བརྙེས་སུ་བཅུག་པ་རེད།
སྨྱོ་ནད་སྨན་ཁང་འདིས་ལེགས་བཅོས་གལ་ཆེན་བརྒྱུད་པའི “སེམས་གསོའི་བཅོས་
ཐབས” ལ་སླར་གསོ་ཐོབ་ནས་ཡང་བསྐྱར་ལག་བསྟར་བྱེད་མགོ་ཚུགས་སོང་། ཡིན་ན་
ཡང་། ངས་རང་དབང་མེད་པར་སྐུ་ཞབས་མེ་ཡ་ཏིའི་སྐད་ཆར་ཡིད་མཐུན་དང་བསྔགས་
བརྗོད་བྱེད་དགོས་བྱུང་། ཁོའི “སྨན་བཅོས་བྱེད་ཐབས” ནི་བྱེད་ཐབས་འདིའི་རིགས་
ཁྲོད་དངོས་གནས་འགྲན་ཟླ་བྲལ་ཞིང་ཁྱད་དུ་འཕགས་པ་ཞིག་སྟེ། དེ་ཡང་། ཁོས་གནས་
ལུགས་དང་ལྡན་པའི་སྒོ་ནས་བཤད་མྱོང་བ་ལྟར “སྟབས་བདེ་དང་ལས་སླ་བ་ཡིན་པས་
དཀའ་ལས་ཅི་ཡང་མེད། དངོས་གནས་དཀའ་ལས་སྤུ་ཙམ་ཡང་མེད་པ་ཞིག་རེད།”
ངས་མཚམས་འདིར་སྐད་ཆ་ཚིག་གཅིག་ཁ་གསབ་རྒྱག་འདོད་དེ། ང་རང་ཨོ་གླིང་
གི་དཔེ་མཛོད་ཁང་སོ་སོར་འགྲིམས་ཏེ་འབུམ་རམས་པ “སྣུམ་སྙིགས” དང་སློབ་དཔོན་
ཆེན་མོ“སྒྲོ་སྤུ” གཉིས་ཀྱི་བརྩམས་ཆོས་འཚོལ་སྔོག་བྱས་པ་ཡིན་མོད། འོན་ཀྱང་། ད་
རག་བར་དུ་ངལ་བ་འབྲས་མེད་དུ་སོང་སྟེ་གསུང་རྩོམ་པོ་ཏི་གཅིག་ཀྱང་རྙེད་མ་བྱུང་།
253

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དམ་བེའི་ནང་གི་ཕྱག་རྩོམ།
གསོན་པའི་རེ་བ་ཡུད་ཙམ་མེད་གྱུར་ན།།
གསང་བར་འོས་པའི་ཆ་ནི་ཅི་ཞིག་ཡོད། །
–ཇི་ནོའི་གླུ་གར《ཨ་ཏིས་སཱི》ལས།
ང་ལ་མེས་རྒྱལ་དང་ཁྱིམ་ཚང་གི་ཕྱོགས་སུ་སྐད་ཆ་བཤད་རྒྱུ་ཅང་མེད། ངས་ནི་
མནར་གཅོད་ཚད་མེད་མྱངས་པའི་མཐར་རྒྱལ་ཁབ་དང་བཙན་གྱིས་ཁ་འབྲལ་དགོས་
བྱུང་བ་དང་། མི་ལོ་དུ་མའི་རིང་དུ་ས་མཐར་འཁྱམས་པས་ཁྱིམ་ཚང་དང་ཁ་ཐག་རིང་པོར་
གྱུར། མེས་པོ་ནས་བརྒྱུད་པའི་ཁྱིམ་ནོར་གྱིས་ང་ལ་ཐུན་མོང་མ་ཡིན་པའི་སློབ་གསོ་མྱོང་
དུ་བཅུག་པའི་ཁར། རང་ཉིད་ལ་མ་གཞི་ནས་བསམ་གཞིག་གཏོང་བར་དགའ་བའི་འབྱུང་
གཤིས་ལྡན་པ་དེས་ང་ཡིས་ལོ་མང་པོའི་རིང་དུ་སྦྱངས་པའི་ཤེས་བྱ་དག་ལ་རིགས་ཀྱི་དབྱེ་
བ་དགར་ཐུབ་པའི་ནུས་པ་ལྡན་པར་གྱུར། ངས་སྦྱངས་པའི་ཤེས་བྱ་ཡོད་ཚད་ཀྱི་ཁྲོད་ནས།
འཇར་མན་གྱི་མི་ཆོས་རིག་པ་བ་དག་གི་ཞིབ་འཇུག་གི་བརྩམས་ཆོས་ཀྱིས་ང་ལ་ཆེས་ཆེ་
བའི་སྤྲོ་བ་གནང་ཡོད་པ་རེད། དེ་ནི་ངས་ཁོ་ཚོའི་རྩོད་སྤོང་གི་ནུས་པར་རྨོངས་འཐོམས་
ཀྱིས་དད་གུས་བྱས་པའི་རྒྱུ་མཚན་མིན་པར་ང་ལ་ནན་ཏན་གྱིས་བསམ་གཞིག་གཏོང་བའི་
གོམས་སྲོལ་ཆགས་ཡོད་པས་ད་གཟོད་དཀའ་ལས་ཆེན་པོ་མྱོང་མ་དགོས་པར་ཁོ་ཚོའི་
ཚུལ་འཆོས་ཀྱི་རང་མདངས་དེ་བརྟོལ་ཐུབ་པ་བྱུང་བའི་སྟབས་རེད། མི་རྣམས་ཀྱིས་རྒྱུན་
254

བྱི་ལ་ནག་པོ།
དུ་ང་ལ་ཤེས་རབ་ཞན་པར་འདོད་དེ་ཁ་རྡུང་གཏོང་བར་མ་ཟད། འཆར་ཡན་ནུས་པ་དབེན་
པའི་ཉེས་མིང་སྦྱོར་བར་བྱེད་པ་རེད། ངའི་འདུ་ཤེས་ཁྲོད་དུ་ཆགས་པའི་སོམ་ཉི་སྨྲ་བའི་ལྟ་
བ་དེས་དུས་དང་རྣམ་པ་ཀུན་ཏུ་ང་ལ་གནོད་པ་ཐེབས་ཏེ་ངའི་མིང་ངན་ཕྱོགས་མཚམས་
ཀུན་ཏུ་ཁྱབ་པར་གྱུར། དོན་དངོས་སྟེང་། རང་ཉིད་ཀྱི་དངོས་ལུགས་རིག་པར་སྤྲོ་སྣང་ཟབ་
མོ་འཛིན་པའི་བྱ་སྤྱོད་དེས་རང་གི་ཀླད་པའི་ནང་དུ་དེང་དུས་མ་དག་རྒྱུན་འབྱམས་སུ་
གྱུར་པའི་ནོར་འཁྲུལ་གྱི་བསམ་བློ་རིགས་ཤིག་ཁྱབ་ཏུ་བཅུག་པར་སེམས་ཁྲལ་བྱེད་ཀྱིན་
ཡོད། དེ་ཡང་དེང་སང་གི་མི་རྣམས་ཀྱིས་ནམ་ཡང་གློ་བུར་དུ་བྱུང་བའི་བྱ་བ་གང་ཞིག་
ཡིན་ཡང་ཚན་རིག་གི་རྩ་བའི་རིགས་པ་དེ་དང་འབྲེལ་བ་གནས་པར་དགོངས་པར་མ་
ཟད། ཐ་ན་ཕན་ཚུན་ལ་འབྲེལ་བ་ཡེ་ནས་མེད་པའི་དོན་དག་རྣམས་ཀྱང་དེའི་ཁོངས་སུ་
འདྲེན་གྱིན་ཡོད། སྤྱིའི་ཆ་ནས་བཤད་ན། ང་ཡང་མི་ཐམས་ཅད་དང་འདྲ་བར་རྨོངས་དད་
ཀྱི་འཁྲུལ་སྣང་གི་དབང་གིས་དོན་དངོས་དང་རྒྱང་དུ་གྱེས་ཡོད་པ་རེད། ངའི་བསམ་པར།
རབ་ཡིན་ན་ཐོག་མར་འདི་ལྟར་རྩོམ་མགོ་བཟུང་ཚེ་ཧ་ཅང་གནས་ལུགས་དང་མཐུན་པར་
འདོད་དེ། དེ་ལྟར་མིན་ན་ངས་གཤམ་དུ་གླེང་བའི་ཁྱད་མཚར་ཅན་གྱི་གཏམ་རྒྱུད་དེ་ནི་
སྨྱོན་པའི་ལབ་བརྡོལ་ཞིག་ཏུ་གོ་བ་ལེན་པ་ལས་རྩ་བ་ནས་སྟོང་བསམ་ལ་ཡིད་མི་ཆེས་
པའི་མི་ཞིག་གི་དོན་དངོས་ཀྱི་མྱོང་བརྒྱུད་དུ་འདོད་མི་སྲིད།
ང་རང་ཕྱི་རྒྱལ་དུ་འགྲིམས་ཏེ་ལོ་མང་པོ་འགོར་སོང་། སྤྱི་ལོ་ཆིག་སྟོང་བརྒྱད་བརྒྱ
྾×ལོར། ང་རང་འབྱོར་ཕྱུག་ལྡན་ཞིང་མི་གྲངས་མང་བའི་ཀྲ་ཝ་ཏའོ་གླིང་ཕྲན་གྱི་པཱ་ཏ་
ཝེ་ཡ་མཚོ་ཁའི་གྲུ་གཟིངས་ལ་བསྡད་དེ་ཞུན་ཐཱ་གླིང་ཚོམ་གྱི་མཚོ་ངོས་སུ་བསྐྱོད་པ་ཡིན།
གྲུ་གཟིངས་སྟེང་དུ་མགྲོན་པོའི་བརྟུལ་ཞུགས་གཉེར་བས་ངའི་སེམས་སུ་ཀུན་སློང་ཅི་ཡང་
འཆར་རྒྱུ་མེད་མོད། འོན་ཀྱང་། ལུས་ལ་གདོན་ཞུགས་པ་བཞིན་སྙིང་ཆུང་ལུ་གུ་ལྟར་ལྡིང་
ཞིང་སེམས་པ་བློང་བློང་བོར་གྱུར་ནས་འདུག
255

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ང་ཚོ་སྡོད་པའི་གྲུ་གཟིངས་ནི་ལྗིད་ཚད་ལ་ཏུན་བཞི་བརྒྱ་ཡོད་པའི་གཡོར་གྲུ་ཡག་པོ་
ཞིག་ཡིན། གྲུའི་ཕྱི་ངོས་ཧྲིལ་བོར་ཟངས་ཀྱིས་ཤན་ཡོད་པ་དང་། ཧིན་རྡུའི་གྲོང་ཁྱེར་མཱིན་
རྨད་ཞེས་པའི་ས་ཆར་མཱ་ལ་པཱའི་ཡུལ་གྱི་ཤིང་རྨ་ལིས་ཟེར་བ་དེས་བཟོས་པ་རེད། གྲུ་སྟེང་
དུ་གླིང་ཕྲན་ལཱ་ཁི་ཏད་ཧྥུ་ནས་ཐོན་པའི་སྣུམ་རིགས་དང་སྲིང་བལ་སྤུངས་ཡོད་པར་མ་
ཟད། ད་དུང་བེ་ཏའི་ཚི་སྣ་དང་རྡོ་ཀ་ར། མར། བེ་ཏ། གཞན་ཉལ་ཐ་སྒམ་ཆུང་དུ་མ་བཀལ་
འདུག་ཅིང་། དངོས་ཟོང་དེ་དག་འཆལ་མ་འཆོལ་དུ་བསྒྲིགས་ཡོད་པས་གྲུ་གཟིངས་དབང་
མེད་དུ་གཡོ་སྐྱོམ་མཚམས་མེད་བྱེད་ཀྱིན་འདུག
ང་ཚོ་དར་ཅིག་གི་རླུང་བུར་བརྟེན་ནས་གཡོར་གྲུར་བསྡད་དེ་ཉིན་དུ་མའི་རིང་དུ་
མཐར་གྱིས་གླིང་ཕྲན་ཀྲ་ཝ་ཏོའི་ཤར་མཐའི་མཚོ་ངོགས་བརྒྱུད་དེ་སྐྱོད་ཅིང་། སྐབས་
འགར་དམིགས་ཡུལ་ཀྱི་ས་ནས་ཚུར་ལོག་པའི་ཞུན་ཐཱ་གླིང་ཚོམ་མཚོ་ཁུལ་གྱི་གྲུ་ཆུང་
འགར་ཕྲད་འོངས་ལ། དེ་ལས་གཞན་དོན་དག་གསར་བ་གང་དང་ཅི་ཡིས་ཀྱང་འགྲུད་
བཞུད་ཀྱི་སྐྱོ་བ་བསང་ཐབས་མ་བྱུང༌།
ཉིན་ཞིག་གི་ས་སྲོས་ལ་ཉེ་བའི་དུས་སུ། ང་རང་གྲུ་སྣེའི་མཐའ་ཤིང་ལ་བསྙེས་ཏེ་སྡོད་
པའི་སྐབས་ནུབ་བྱང་གི་མཚམས་སུ་ཧ་ཅང་ཡ་མཚན་ཅན་གྱི་སྤྲིན་པ་དུམ་བུ་ཞིག་ལྡང་བ་
མཐོང་། ཧ་ལས་པ་ཞིག་ལ། འདི་ནི་ང་ཚོ་པཱ་ཏ་ཝེ་ཡཱ་དང་ཁ་བྲལ་བ་ནས་ཐེངས་དང་པོར་
མཐོང་བའི་སྤྲིན་པ་ལྡང་ཚུལ་ཞིག་ཡིན་ལ། སྤྲིན་མདངས་རྣམ་པར་འཚེར་ཞིང་མིག་ཏུ་
མཛེས་པས་ད་གཟོད་དབང་མེད་དུ་དོ་སྣང་བྱས་འོངས་པ་རེད། ངས་མཐའ་གཅིག་ཏུ་བློ་
རིག་བསྒྲིམས་ཏེ་ཉི་མ་ནུབ་རག་བར་སྤྲིན་པར་རྒྱང་ལྟ་བྱས། སྤྲིན་པ་འདི་སྐད་ཅིག་ཉིད་དུ་
ཤར་ནུབ་ཀྱི་ཕྱོགས་གཉིས་སུ་ཆེས་ཆེར་མཆེད་པ་དང་ནམ་མཁའི་མཐོངས་སུ་ཕྲ་ཞིང་རིང་
བའི་མཚམས་སྤྲིན་ཞིག་གྲུབ་ཅིང་། བལྟས་པ་ཉིད་ནས་གཏིང་མི་ཟབ་པའི་ཆུ་ཕྲན་ཞིག་
དང་ཀུན་ནས་མཚུངས་པར་འདུག དེའི་འཕྲོར་དམར་ཞིང་སྨུག་པའི་ཟླ་བའི་བཞིན་རས་
256

བྱི་ལ་ནག་པོ།
ག་ལེར་མངོན་ཡོང་ལ། དེ་དང་བསྟུན་ནས་མཚོ་ངོས་སུའང་ཧ་ཅང་ཡ་མཚན་གྱི་མདངས་
ཤིག་གིས་འཁྱུད་བྱུང་བ་དང་། དེས་ངའི་ཡིད་ཀྱི་བརྟན་པ་ཡང་དབང་མེད་དུ་ཕྲོགས་སོང་།
མཚོ་ངོས་སུ་སྐད་ཅིག་ཉིད་དུ་འགྱུར་བ་སྣ་ཚོགས་ཤར་འོངས་ལ། མཚོ་ཆུ་ནི་ནམ་རྒྱུན་
དང་མི་འདྲ་བར་དྭངས་ཤིང་གསལ་བར་གྱུར། མཚོ་ཞབས་ཀྱི་འཇིག་རྟེན་གསལ་བོར་
མཐོང་ཐུབ་ན་ཡང་། ཟབ་ཚད་འཇལ་ཆས་ནང་དུ་འཕངས་ཚེ་ང་ཚོའི་གྲུ་གཟིངས་ནི་ད་
གཟོད་དབྱིན་ཞུན་བཅོ་ལྔ་ཡོད་པའི་མཚོ་ནང་དུ་སྐྱོད་ཀྱིན་པ་ཤེས་ཐུབ། སྐབས་འདིར་
གནམ་གཤིས་ཧ་ཅང་ཚ་གདུགས་ཆེ་བས་གང་སར་སྨུག་རླངས་ཐོལ་ཐོལ་དུ་འཕྱུར་གྱིན་
འདུག་ལ། དེ་ནི་མེ་ཡིས་བསྲེགས་པའི་ལྕགས་ཐོག་ཏུ་དྲོད་རླངས་ལྡང་བཞིན་པ་དང་ཀུན་
ནས་མཚུངས། ས་རུབ་ནས་རྒྱང་མིག་ཆད་ལ་ཉེ་བའི་སྐབས་སུ། རླུང་བུ་རིམ་གྱིས་འཇགས་
ཤིང་ཕྱོགས་བཞི་ཁུ་སིམ་མེར་གྱུར། གྲུ་སྣེའི་གྲུ་གཅལ་སྟེང་དུ་ལཱ་སྒྲོན་བཀར་འདུག་ཅིང་།
ལཱ་སྒྲོན་གྱི་མེ་ལྕེ་འགུལ་འགུལ་ཙམ་ཡང་མི་བྱེད་ལ། མཛུབ་བར་དུ་སྐྲ་རྐང་ཞིག་གྱེན་དུ་
བསྒྲེངས་ཏེ་བལྟས་ཚེ་དེ་ཡང་གཡོ་འགུལ་བྱེད་པ་མཐོང་མི་ཐུབ། ཡིན་ན་ཡང་། གྲུ་དཔོན་
གྱིས་ད་དུང་ཉེན་ཁའི་ལྟས་ངན་ཅི་ཡང་མཐོང་རྒྱུ་མི་འདུག་ཟེར་ཞིང་། གྲུ་གཟིངས་མཚོ་
ངོགས་སུ་བཅར་མ་ཐག་བཀའ་བབས་ཏེ་ཏག་ཏག་རླུང་གཡོར་ཕྱིར་བསྡུས་ཤིང་ལྕགས་རྡོ་
མཚོ་རུ་སྤྱངས་ཏེ། མཚན་མོའི་རེས་སྲུང་པ་ཡང་མངགས་མ་བྱུང་། གྲུ་ཐོག་གི་གྲུ་པ་མང་
ཤོས་ནི་མཱ་ལའེ་ས་ཆ་ནས་འོངས་པ་ཡིན་ལ། ཁོ་ཚོ་སོས་དལ་བག་ཕེབས་ཀྱི་ངང་ནས་གྲུ་
གཅལ་སྟེང་དུ་རྐང་ལག་ཕྱིར་གཡེང་སྟེ་གཉིད་དུ་ཡུར་སོང་། ང་རང་གྲུ་ཁང་འོག་མའི་ནང་
དུ་འཛུལ་བ་དང་སེམས་སུ་རྐྱེན་ངན་ཞིག་འཆར་ལོས་ཡོང་སྙམ་པའི་ཚོར་བ་མི་བདེ་བ་
ཞིག་འཐིབས་ཡོང་། ངོ་མ་བཤད་ན། ངའི་ཁྲ་ཆུང་མིག་གིས་གནས་ཚུལ་དེ་དག་ཡོད་ཚད་
མཐོང་རྗེས་འཐོར་རླུང་དྲག་པོ་ཞིག་ལྡང་མི་འོང་ངམ་སྙམ་པའི་སེམས་ཁྲལ་ཞིག་སྐྱེས་བྱུང་།
ངས་རང་གི་བསམ་ཚུལ་དེ་དག་གྲུ་དཔོན་ལ་སྨྲས་པ་ན། ཁོས་ང་ལ་ཁ་ཡ་མི་བྱེད་ཅིང་ཨ་
257

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལན་ཙམ་ཡང་མི་བསློགས་པར་བུད་སོང་། འོན་ཀྱང་། ང་རང་ཙོག་ན་རྐུབ་མི་བདེ་བ་དང་
འགྲེང་ན་མགོ་མི་བདེ་བའི་ཚད་དུ་ལྷུང་སྟེ་མཚན་མོའི་གཉིད་ལའང་རོལ་མ་ཐུབ། ཕལ་
ཆེར་ནམ་གུང་གི་དུས་སུ་སླེབས་མ་ཐག ང་རང་གྲུ་ཁང་ལས་སྒོར་བུད་པ་ཡིན། ཏག་ཏག་
གྲུ་གཅལ་གྱི་འཛེག་སྐས་རིམ་པ་དང་པོར་རྐང་པ་སྤོས་མ་ཐག རྣ་ལམ་དུ་ཡུད་ཙམ་ལ་
ཆོམ་སྒྲ་ཆེན་པོ་ཞིག་གྲག་ཡོང་ལ། དེ་ནི་ཆུ་འཁོར་མགྱོགས་མྱུར་གྱིས་འཁོར་བ་དང་འདྲ་
བར་ང་རང་རང་དབང་མེད་པར་ཡེ་རེར་བཏང་སོང་། ངས་གནས་ཚུལ་ཅི་བྱུང་བ་མ་ཤེས་
པར་སྡོད་པའི་སྐབས་དེར། གྲུ་གཟིངས་མཚམས་མ་ཆད་པར་ཡོམ་ཡོམ་དུ་འགུལ་བྱུང་།
སྐབས་དེར། མིག་འབྱེད་འཛུམ་ཙམ་གྱི་རིང་དུ་རྦ་རླབས་དཀར་པོ་ལང་ལོང་དུ་འཕྱུར་
ཡོང་སྟེ་ཨེན་ཙམ་མིན་ན་གྲུ་གཟིངས་ཁ་ལོ་བསྒོར་བྱུང་ལ། རླབས་ཀྱི་རིམ་པ་གཅིག་འཕྲོར་
གཅིག་མཐུད་དེ་གྲུ་ངོས་སུ་བརྡེགས་ཡོང་སྟེ། གྲུ་གཅལ་ཧྲིལ་བོ་མགོ་ནས་མཇུག་བར་དུ་
ཆུས་བསྣུབས་པར་གྱུར།
ཕལ་ཆེར་རྫིག་རྔམ་ཆེ་བའི་འཐོར་རླུང་འདིས་གྲུ་གཟིངས་ཉེན་ཁ་ལས་བསྐྱབས་བྱུང་
ཞེས་བཤད་ཆོག སྤྱིར་བཏང་དུ་གྲུ་གཟིངས་ཧྲིལ་བོ་ཆུས་ཡོངས་སུ་བསྣུབས་ཡོད་ན་ཡང་།
དར་ཤིང་ཆག་སྟེ་གྲུའི་ཕྱི་རོལ་ཏུ་ལྷུང་བས་ཅུང་མ་འགོར་བར་གྲུ་ལུས་རྒྱ་མཚོ་ལས་ད
གྱིས་ཁར་གཡེང་འོངས་པ་དང་། རླུང་འཚུབ་དྲག་པོའི་ཤུགས་ཀྱིས་ཡུད་ཙམ་ལ་ལྡེམ་ལྡེམ་
འགའ་བྱས་མཐར་ད་གཟོད་བདེ་ལ་བབས་སོང་།
ང་ནི་ངོ་མཚར་བའི་རྐྱེན་ཅི་ཞིག་གིས་འཆི་ལམ་ལས་བསྐྱབས་པ་ཡིན་ཟེར་ན། ང་
རང་གིས་ཀྱང་བཤད་མི་ཐུབ་སྟེ། ངའི་ལུས་སྟེང་ལ་རྦ་རླབས་ཀྱིས་བརྡེགས་ཏེ་བརྒྱལ་
བར་གྱུར་པ་དང་། དྲན་པ་ཕྱིར་སོས་དུས་ད་གཟོད་རང་གི་ལུས་པོ་གྲུ་སྣེའི་ཀ་བ་དང་སྐྱ་
བའི་བར་དུ་བཙིར་ནས་འདུག་པ་ཚོར། ངས་ལུས་ཤུགས་ཅི་ཡོད་བཏོན་པའི་མཐར་ད་
གཟོད་ཡར་ལངས་ཏེ་མགོ་ཡོམ་འཁོར་བའི་ངང་མིག་རབ་རིབ་ཀྱིས་ཕྱོགས་བཞིར་བལྟས་
258

བྱི་ལ་ནག་པོ།
པ་ན། ང་ཚོའི་གྲུ་གཟིངས་ནི་མ་གཞིར་གཅིག་ལངས་གཅིག་འཇགས་ཀྱི་རྦ་རླབས་ཆེན་
པོའི་ཁྲོད་དུ་ལྟུང་བ་དང་། ཝུ་བ་དང་ཆུ་འཁོར་གྱི་ཀློང་དུ་ཚུད་འདུག་ལ། སྐབས་འདིའི་
འཇིགས་པ་ནི་གང་དང་ཅི་ཡིས་ཀྱང་མཚོན་ཐབས་བྲལ་བ་ཞིག་རེད། ཡུད་ཙམ་འགྱངས་
རྗེས། རྣ་འགྲམ་དུ་སུའེ་ཏེན་གྱི་བགྲེས་པོ་དེའི་སྐད་ཐོས་འོངས་ལ། ཁོ་ནི་ང་ཚོ་མཚོ་ཁུག་
དང་ཁ་གྱེས་སྐབས་གྲུ་གཟིངས་འདིའི་ནང་དུ་བུད་པ་ཡིན། ངས་ལུས་ཤུགས་གང་ཡོད་
བཏོན་ཏེ་ཁོ་ལ་ལག་བརྡ་སྦྲན་པ་ན། ཁོ་རང་འཁྱར་མ་འཁྱོར་གྱིས་གྲུ་སྣེར་ཐོན་བྱུང་།
སྐབས་དེར་ངས་ད་གཟོད་ངེད་གཉིས་ནི་ཆག་སྒོ་འདིའི་ཁྲོད་ནས་ཚེ་སྲོག་ཐར་བའི་མཐའ་
མའི་ལས་ཅན་གྱི་མི་སྟེ། གྲུ་གཅལ་སྟེང་གི་མི་གཞན་དག་ནི་རྦ་རླབས་ཀྱི་ཀློང་དུ་ཚུད་དེ་
ཚེ་ཡི་འཕེན་པ་རྫོགས་ཟིན་པ་དེ་མ་ཐག་ཤེས་སོང་། གྲུ་དཔོན་དང་ཁོའི་ལག་རོགས་གཙོ་
ཕལ་དག་ཀྱང་རྨི་་ལམ་གྱི་ཞིང་དུ་འགྲིམ་སྐབས་ཡ་ང་བའི་རྐྱེན་ངན་དང་ཕྲད་དེ་མཚོ་རུ་
ཐིམ་པར་གྱུར་སྲིད་དེ། རྒྱུ་མཚན་ནི་གྲུ་ཁང་ནང་ཡོངས་སུ་ཆུས་ཁེངས་པའི་སྟབས་རེད།
ངེད་གཉིས་ལ་རོགས་བྱེད་མཁན་སུ་ཡང་མེད་པས་གྲུ་གཟིངས་འདི་དཀའ་ངལ་གྱི་གནས་
ལས་ཐར་པའི་རེ་བ་རྩ་བ་ནས་མེད་ཅིང་། དང་ཐོག་ངེད་གཉིས་ཀྱིས་གྲུ་གཟིངས་ནམ་དུས་
ཤིག་ལ་གང་ལྟར་ཡང་མཚོ་རུ་ནུབ་པར་འགྱུར་བར་འདོད་པས་སྐྱོབ་ཐབས་ཤིག་ཀྱང་ཡིད་
ལ་འཁོར་མ་བྱུང་། ང་ཚོའི་གྲུ་གཟིངས་ཀྱི་གཟུངས་ཐག་སྔོན་གྱི་དྲག་རླུང་ཐོག་མ་ལྡང་དུས་
ནས་ཐ་གུ་བཞིན་དུམ་བུར་ཆད་པར་གྱུར་ལ། དེ་ལྟར་མིན་ཚེ་གྲུ་གཟིངས་སྔ་མོ་ནས་ཁ་ལོ་
བསྒོར་ཏེ་ང་ཚོ་ལྔ་ལམ་དུ་བརྫངས་ཡོད་ངེས་རེད། ད་ལྟ་གྲུ་གཟིངས་ནི་རྦ་རླབས་ཀྱི་འགྲོས་
དང་བསྟུན་ནས་གང་མགྱོགས་ཀྱིས་མདུན་དུ་སྐྱོད་ཀྱིན་ཡོད་པ་དང་མཚོ་རླབས་ཀྱིས་ངེད་
གཉིས་ཀྱི་གདོང་བསུས་ཏེ་གྲུ་གཟིངས་ལ་མཚམས་མེད་དུ་བརྡེགས་ཏེ་གྲུ་སྣེའི་སྒྲོམ་གཞི་
ཡང་ཆག་གྲུམ་དུ་བཏང་ཡོད་པར་མ་ཟད། གྲུ་གཟིངས་ཀྱི་ལུས་གང་སར་ཁུང་བུ་བརྟོལ་
ཞིང་ཆག་སྐྱོན་ཆེན་པོ་ཐེབས་སུ་བཅུག འོན་ཀྱང་། སྟབས་ལེགས་ནས་ཆུ་འཐེན་འཕྲུལ་
259

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འཁོར་ལ་སྐྱོན་ཅི་ཡང་ཤོར་མེད་པར་ད་དུང་བཀོལ་སྤྱོད་བྱས་ཆོག་ལ། མཛོད་ཁང་དུ་
མནན་པའི་དངོས་པོ་ཕལ་ཆེར་ཡང་སྔར་གྱི་ཁ་མལ་དུ་མ་འཆོལ་བར་འདུག འཐོར་རླུང་
གི་རྔམ་ཁ་དྲག་པོ་དེ་ཕར་འདས་ཟིན་ལ། དེའི་འཕྲོས་ཀྱི་རླུང་འཚུབ་ལ་དེ་འདྲའི་ཉེན་ཁ་
ཆེན་པོ་མི་འདུག་མོད། ངེད་གཉིས་ཀྱིས་ད་དུང་སེམས་ཁྲལ་ཆེན་པོས་དྲག་རླུང་ཡོངས་སུ
འཇགས་པའི་རེ་ལྟོས་བཅངས། རྒྱུ་མཚན་ནི་གྲུ་གཟིངས་ལ་ཆག་སྐྱོན་ཤོར་ནས་ཚུལ་འདི་
འདྲར་གྱུར་པས། དྲག་རླུང་དང་བསྡོངས་པའི་རྦ་རླབས་ཆེན་པོས་ངེད་གཉིས་ལ་གཡོལ་
ཐབས་ཅི་ཡང་མེད་པར་ལྔ་ལམ་དུ་བསྐྱལ་ངེས་པ་ཁོ་ཐག་ཡིན་པའི་སྟབས་རེད། ཡིན་ན་
ཡང་། གནས་ལུགས་དང་མཐུན་པའི་ངེད་གཉིས་ཀྱི་སེམས་ཁྲལ་དེ་བལྟས་ཚོད་ཀྱིས་མྱུར་
བར་མངོན་འགྱུར་བྱེད་པའི་རེ་བ་མི་འདུག ངེད་གཉིས་ཀྱིས་བསྟུད་མར་ཉིན་ཞག་ལྔའི་
རིང་དུ་རྩོལ་བ་མི་ཉུང་བ་བསྐྱེད་དེ་གྲུ་མགོའི་ཁང་མིག་ནས་བླངས་ཡོང་བའི་བེ་ཏའི་ཚི་
སྣ་ཉུང་ངུར་བརྟེན་ནས་ཚེ་སྲོག་གི་རྒྱན་བསྲིངས་པ་ཡིན། ང་ཚོའི་གྲུ་ཆག་དེ་ཉིན་ལྔའི་
རིང་དུ་གདོང་ལ་གྲིས་གཤགས་པ་ལྟ་བུའི་དབལ་ཁ་ལྡན་ཞིང་གཅིག་འཕྲོར་གཅིག་མཐུད་
ཀྱིས་ལྡང་ཡོང་བའི་དྲག་རླུང་ལ་བརྟེན་ནས་མགྱོགས་ཚད་ཧ་ལས་པའི་ངང་མདུན་ཕྱོགས་
སུ་བཞུད་ཀྱིན་ཡོད་མོད། འོན་ཀྱང་། ཐེངས་འདིའི་རླུང་ཤུགས་ནི་སྔ་མ་དང་འདྲ་བར་རྔམ་
ཆེ་ཞིང་ཤུགས་དྲག་པ་ཞིག་མིན་ན་ཡང་ང་རང་སྐྱེས་པ་ནས་འདི་འདྲའི་དྲག་རླུང་དང་
ཕྲད་མ་མྱོང་། དང་ཐོག་གི་ཉིན་བཞི་ཡི་རིང་དུ། གྲུ་གཟིངས་ཀྱི་ཁ་ཕྱོགས་ལ་འགྱུར་བ་ཅི་
ཡང་མེད་པར་མཐའ་གཅིག་ཏུ་ཤར་ལྷོའི་བར་གྱི་ལྷོ་མཚམས་ནས་ཧོ་ལན་གསར་བའི་མཚོ་
འགྲམ་གྱི་ཕྱོགས་སུ་སྐྱོད་བཞིན་ཡོད་པ་རེད། ཉིན་ལྔ་པར་སླེབས་དུས། རླུང་གི་ཁ་ཕྱོགས་
སྔར་ནས་རིམ་གྱིས་བྱང་མཐའི་ཕྱོགས་སུ་འཁོར་ཟིན་པ་དང་། འཁྱག་རླུང་གིས་མིའི་ལུས་
ལ་བཟོད་གླགས་མེད་པའི་གྲང་ཟུག་སྟེར། གསེར་མདོག་ཅུང་ཟད་བཀྲ་བའི་ཉི་གཞོན་ཀྱིས་
གནམ་སའི་མཚམས་ནས་ག་ལེར་མཐོ་རུ་འཕགས་ཏེ་འོད་སྣང་རབ་རིབ་ཙམ་ཞིག་འཕྲོས་
260

བྱི་ལ་ནག་པོ།
བྱུང་ལ། ནམ་མཁའ་ན་སྤྲིན་པ་རྟ་མགོ་ཙམ་ཡང་མི་འདུག་པ་དང་། དྲག་རླུང་ལ་འགྱུར་
ལྡོག་མེད་པ་དང་རྒྱུན་ཡང་མི་ཆད་པར་གཡུག་གིན་འདུག་ཅིང་། རླུང་ཤུགས་ཇེ་ཆེ་ནས་
ཇེ་ཆེར་འགྲོ་བཞིན་ཡོད། སྐབས་དེར་འོལ་ཚོད་བྱས་ན་ཕལ་ཆེར་ཉིན་གུང་གི་དུས་སུ་
སླེབས་འདུག ངེད་གཉིས་ཀྱིས་སླར་ཡང་རྣམ་ཤེས་ཡོངས་རྫོགས་ཉི་མའི་དཀྱིལ་འཁོར་
གྱི་སྟེང་དུ་བསྒྲིམ་དགོས་བྱུང་། ཉི་མས་འོད་སྣང་འགྱེད་མི་ཐུབ་པར་གདའ་སྟེ། དོན་དངོས་
སྟེང་གི་འོད་སྣང་ནི་རབ་རིབ་ཀྱི་ཟླུམ་གཟུགས་ཤིག་ལས་མ་འདས་ལ། ཉི་མའི་སྟེང་གི་
ལྡོག་འོད་ཀྱང་རེ་ཞིག་མཐོང་རྒྱུ་མི་འདུག དེར་བལྟས་ན། འོད་སྣང་ཐམས་ཅད་ནི་སྔར་
ནས་ཅི་ཞིག་གིས་ཞུ་ཟིན་པ་འདྲ། ཡིན་ན་ཡང་། ཉི་གཞོན་དེ་རྦ་རླབས་ལང་ལོང་འཕྱུར་
བའི་རྒྱ་མཚོའི་ནང་དུ་མ་ལྷུང་གོང་དཀྱིལ་འཁོར་གྱི་མེ་ཟླུམ་གློ་བུར་དུ་ཡལ་བར་གྱུར་ལ།
དེ་ནི་གློ་བུར་དུ་སྟོབས་ཤུགས་ཡ་མཚན་ཅན་ཞིག་གིས་གཟིམས་པར་གྱུར་པ་དང་ཀུན་
ནས་འདྲ་བར། མཇུག་མཐར་ཁེར་རྐྱང་གི་ངང་དུ་གསལ་ལ་མི་གསལ་བའི་དངུལ་གྱི་སྡེར་
མ་ལྟ་བུ་ཞིག་ཏུ་གྱུར་ཏེ་གཏིང་མཐའ་བྲལ་བའི་རྒྱ་མཚོའི་འཇིངས་སུ་ནུབ་སོང་།
ངེད་གཉིས་ཀྱིས་བསྒུགས་བསྒུགས་པའི་མཐའ་མར་ཉིན་དྲུག་པའི་ཉིན་མོ་སླེབས་
བྱུང་། དེ་ནི་ང་ལ་མཚོན་ནས་བཤད་ན། ཉིན་འདིའི་དུས་ཚོད་ད་དུང་ཐོན་མེད་པ་དང་།
སུའེ་ཏེན་གྱི་བགྲེས་པོ་ལ་མཚོན་ན་ཡང་རྩ་བ་ཉིད་ནས་ཐོན་མི་འདུག དེ་ནས་བཟུང་།
ངེད་གཉིས་ནི་མུན་ནག་གི་ཀློང་ཆེན་པོ་ཞིག་གི་ནང་དུ་ཚུད་པ་དང་། ཕར་བལྟས་ན་གྲུ་
གཟིངས་དང་གོམ་པ་ཉི་ཤུའི་ཕྱི་རོལ་ཅི་ཡང་མཐོང་མི་ཐུབ། མཚན་མོའི་དུས་ཚོད་རིང་
པོས་མཐའ་གཅིག་ཏུ་ངེད་གཉིས་ཡོངས་སུ་དཀྲིས་འདུག་ཅིང་། ཚ་བའི་ས་ཁུལ་དུ་མཐོང་
དཀོན་པའི་མཚོ་ངོས་ཀྱི་ལཱིན་དཀར་ལས་འཕྲོས་པའི་འོད་སྣང་གིས་ཀྱང་སྨག་རུམ་སྔར་
བཞིན་བརྟོལ་མི་ནུས། ངེད་གཉིས་ཀྱིས་ད་དུང་འཐོར་རླུང་གིས་ཟིལ་ཤུགས་མི་ཉམས་པར
མུ་མཐུད་དུ་ཁྲོ་ཉམས་སྟོན་ན་ཡང་། གྲུ་གཟིངས་འགྲམ་གྱི་རྦ་ཀློང་འཁྲུགས་པོ་དེ་མཐོང་རྒྱུ་
261

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མེད་པ་གསལ་བོར་རྟོགས་བྱུང་། ཕྱོགས་བཞིར་འཇིགས་སྣང་ཞིག་གིས་ཁྱབ་པ་དང་སྨག་
རུམ་སྟུག་པོ་ཞིག་ཀྱང་འཐིབས་འདུག་ལ། རྦ་རླབས་ཀྱང་གཅིག་ལངས་གཅིག་འཇགས་
སུ་བྱེད། རྨོངས་དད་ཀྱི་འཇིགས་སྐྲག་ཅིག་ག་ལེར་སུའེ་ཏེན་གྱི་བགྲེས་པོའི་སེམས་སུ་
འཁྱུད་འོངས་ཤིང་། ངའི་ཡིད་ལའང་ཡི་མུག་གི་ཚོར་བ་ཞིག་གིས་ཀུན་ནས་དཀྲིས་ཡོང་།
ངེད་གཉིས་ཀྱིས་ད་ནི་ཁ་ཆག་སྣ་རལ་དུ་སོང་བའི་གྲུ་གཟིངས་འདི་ལ་དོ་ཁུར་མ་བྱས་པར་
གང་ནུས་ཅི་ལྕོགས་ཀྱིས་གྲུ་སྣེའི་དར་ཤིང་ཆག་རོར་འཐམས་ཏེ་སྡུག་བསྔལ་གྱིས་མུ་མཐའ་
མེད་པའི་རྒྱ་ཚོའི་ཀློང་དུ་ཅེར་ཏེ་བསྡད་པ་དང་། དུས་ཚོད་ག་ཚོད་ཡིན་པ་རྩི་ཐབས་མེད་
ཅིང་གནས་གང་ཞིག་ཏུ་ལུས་འདུག་པའང་འོལ་ཚོད་བྱེད་མི་ནུས། ཡིན་ན་ཡང་། སྐབས་
འདིར་ངེད་གཉིས་ཀྱི་སེམས་སུ་རང་ཉིད་ལྷོ་ཕྱོགས་ཀྱི་སྔོན་དུས་མཚོ་འགྲུལ་པ་དག་སླེབས་
མ་མྱོང་བའི་མཚོ་ཁུལ་དུ་ཆུ་ཡིས་ཁྱེར་བཞིན་ཡོད་པ་གསལ་བོར་རྟོགས་ཡོད་ཅིང་། དུས་
མཚུངས་སུ་ངེད་གཉིས་མཚོ་ལམ་ཧྲིལ་བོའི་ནང་དུ་ཐོགས་འོས་པའི་འཁྱག་རི་དག་ལ་
ཐོགས་རེག་མ་བྱུང་བར་མཚར་སྣང་སྐྱེ་བཞིན་ཡོད། སྐབས་འདིའི་རིང་དུ། ངེད་གཉིས་
ཀྱི་ཚེ་སྲོག་ནི་དུས་ནམ་དུའང་གཞན་གྱིས་འཕྲོག་པར་གཟས་ཡོད་དེ། རི་བོའི་གཏོས་དང་
མཉམ་པའི་རྦ་རླབས་ཆེན་པོ་དག་རྔམ་ཁ་དྲག་པོས་འཕྱུར་ཡོང་སྟེ་ངེད་གཉིས་ཅུང་ཟད་
མིན་ན་ཡོངས་སུ་བསྣུབས་པར་བྱས། རྦ་རླབས་ཀྱི་འཕྱོ་འཇགས་ནི་ང་ཚོའི་བློ་ཡུལ་ལས་
འདས་པ་ཞིག་ཡིན་ན་ངེད་གཉིས་མཚོ་ཞབས་སུ་བརྫངས་ཏེ་དབུགས་རྨེག་གེར་མ་བཏང་
བ་ནི་ཇི་འདྲའི་ཡ་མཚར་བ་ལ་ཨང་། སུའེ་ཏེན་གྱི་བགྲེས་པོ་དེས་བཤད་ན་གྲུ་གཟིངས་
སྟེང་གི་དངོས་ཟོག་རྣམས་ལྗིད་མོ་མི་འདུག་ཟེར་བས། ངས་ད་གཟོད་གཡོར་གྲུ་འདིའི་སྤུས
ཀ་རབ་ཏུ་བཟང་བ་དྲན་འོངས། ཡིན་ན་ཡང་། ངའི་སེམས་སུ་རང་ཉིད་ད་དུང་གསོན་པར་
འདོད་པའི་རེ་བ་དེ་ཡོངས་སུ་གཏོང་དགོས་པར་སྙམ་ཞིང་། ད་ནི་ཅི་དང་གང་གིས་ཀྱང་
མི་འགྱངས་པར་ཐོན་ངེས་པའི་འཆི་བ་འདི་ཉིད་ཟློག་ཐབས་མེད་པར་བསམ་སྟེ། རེ་ཐག་
262

བྱི་ལ་ནག་པོ།
ཆད་པའི་ངང་འཆི་གྲབས་བྱེད་དགོས་བྱུང་། རྒྱུ་མཚན་གཞན་ཞིག་ནི་གྲུ་ཆག་འདི་མདུན་
ཕྱོགས་སུ་ཇི་ལྟར་བསྐྱོད་ན་དེ་ལྟར་ནག་ཐིང་ཐིང་གི་རྒྱ་མཚོ་ནི་འཇིགས་རྔམ་ལྡན་པ་དེ་
རེད། ངེད་གཉིས་རྦ་རླབས་ཀྱིས་སྐབས་རེར་མཚམས་མེད་པར་བརྡེགས་ཏེ་བར་སྣང་དུ་
གཡུགས་འགྲོ་བ་དང་།སྐྲག་དངངས་ཀྱིས་དབུགས་ཀྱང་འབྱིན་མི་ཐུབ་པའི་སྣང་བ་སྟེར་ལ།
རེས་འགར་གཏིང་ཟབ་པའི་རྦ་ཀློང་དུ་དོར་ཏེ་མགོ་ཡོམ་འཁོར་བར་བྱེད་པ་དང་། རྦ་ཀློང་
ཁྲོད་ཀྱི་མཁའ་དབུགས་ནི་སྲ་མཁྲེགས་དང་ལྡན་པས་མཚོ་འདྲེའི་རྨི་ལམ་དཀྲོགས་པའི་
སྐད་སྒྲ་ཙམ་ཡང་ངག་ལས་འབྱིན་མི་ཐུབ།
ངེད་གཉིས་ཏག་ཏག་ཆུ་ཀློང་ཟབ་མོ་ཞིག་གི་ཞབས་སུ་ལྷུང་འདུག་ཅིང་། སྐབས་དེར།
སུའེ་ཏེན་གྱི་བགྲེས་པོ་དེའི་དངངས་སྐད་ཅིག་མུན་པའི་བང་རིམ་བརྟོལ་ནས་གྲག་འོངས་
ཏེ “ལྟོས་དང་། ལྟོས་དང” ཟེར། ཁོའི་སྐད་སྒྲ་ནི་དེ་འདྲའི་ཕྲ་ཞིང་རྣ་བར་གཟན་པ་ཞིག་
སྟེ། དེར་མཐུད་ནས་ད་དུང “ཨ་གནམ་རྒན་མ། ལྟོས་དང་། མྱུར་བར་ལྟོས་དང” ཞེས་
བཤད་འོངས་ལ། དུས་དེ་ཙ་ན། ངས་རབ་རིབ་ཀྱི་འོད་ཟེར་དམར་པོ་ཞིག་ངེད་གཉིས་ལྷུང་
སའི་ཆུ་ཀློང་གི་ཀླད་ཟུར་ནས་གསེག་གིས་འཕྲོས་འདུག་པར་མ་ཟད། དེའི་ལྡོག་འོད་ད་
དུང་གྲུ་གཟིངས་ཀྱི་གྲུ་གཅལ་སྟེང་དུ་ཕོག་འདུག་པ་ཚོར། ངས་མགོ་བོ་བཀྱགས་ཏེ་དེའི་
རྣམ་པར་བལྟས་ཚེ། རེ་ཞིག་སྐྲག་ཐག་ཆོད་དེ་བླ་ཡང་འཁྱམས་པ་ལྟ་བུ་ཞིག་བྱུང་། མ་
གཞིར། ངེད་གཉིས་ཀྱི་མགོ་ཀླད་ཀྱི་ཆེས་མཐོ་སའི་གནས་གཟར་བོ་ཞིག་ཏུ་ལྗིད་ཚད་
ལ་ཕལ་ཆེར་ཏུན་བཞི་སྟོང་ཙམ་ཡོད་པའི་གྲུ་གཟིངས་ཆེན་པོ་ཞིག་གཡེང་འདུག གྲུ་
གཟིངས་འདི་རང་གི་ལུས་ལས་ལྡབ་བརྒྱ་ལྷག་གིས་མཐོ་བའི་རྦ་རླབས་ཆེན་པོའི་རྩེ་
མོར་འགྱིང་ཡོད་ན་ཡང་། བལྟས་པ་ཙམ་གྱིས་དམག་གྲུའམ་ཡང་ན་ཧིན་རྡུ་ཤར་མའི་རྒྱ་
མཚོའི་སྟེང་གི་ཚོང་གྲུ་གང་རུང་ལས་ཀྱང་ཆེ། གྲུ་གཟིངས་ཆེན་པོ་དེའི་ལུས་ཡོངས་རྫོགས་
གནག་ཅིང་སྣུམ་པ་དང་སྤྱིར་བཏང་གི་གྲུ་གཟིངས་ལྟར་ཕྱི་ངོས་སུ་བརྐོས་རིས་ཅི་ཡང་མི་
263

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འདུག གྲུ་གཟིངས་ཀྱི་སྒྱོགས་ཁང་གི་སྒོ་གླེགས་ཆེས་ཆེར་ཕྱེ་འདུག་ཅིང་། ནང་རོལ་
དུ་ཟངས་སེར་གྱིས་བཟོས་པའི་མེ་སྒྱོགས་བསྟར་དུ་བསྒྲིགས་ཡོད་ལ། གྲུ་ཐག་སྟེང་དུ་
འཐབ་འཁྲུག་སྐབས་སུ་སྤྱོད་པའི་སྒྲོན་མེ་བགྲང་ལས་འདས་པ་དཔྱངས་ཏེ་མཚམས་མེད་
དུ་ཕར་ཡོ་ཚུར་ཡོ་བྱེད་ཅིང་། སྒྲོན་འོད་ཀྱིས་སྒྱོགས་སྟེང་དུ་གསལ་ཞིང་འཚེར་བའི་
བཀྲག་མདངས་བསྣན་འདུག ཡིན་ན་ཡང་། ངེད་གཉིས་འཇིགས་ཡེར་ཞིང་ཧ་ལས་
པ་ཞིག་ནི། གྲུ་གཟིངས་ཆེན་པོ་འདིས་ཟློག་ཐབས་མེད་པའི་འཐོར་རླུང་དང་རྒྱ་མཚོའི་
ཟིལ་ཤུགས་ཀྱི་འཇིགས་སྣང་ལ་རྩ་བ་ཉིད་ནས་ཁ་ཡ་མི་བྱེད་པར་གཡོར་མོ་ཆེས་ཆེར་
བསྐྱངས་འདུག་པའི་ངང་ཚུལ་དེ་རེད། ངེད་གཉིས་ཀྱིས་དང་ཐོག་གྲུ་གཟིངས་དེ་མཐོང་
བའི་སྐབས་སུ་གྲུ་མགོ་ཁོ་ན་ལས་མིག་ལམ་དུ་སྣང་མ་བྱུང་ལ། དེའི་མུར་གྲུ་གཟིངས་ཀྱི་
ལུས་ཧྲིལ་བོ་ཏག་ཏག་གཏིང་ཟབ་ཅིང་འཇིགས་སུ་རུང་བའི་ཀློང་འཁོར་ཞིག་ལས་ག་
ལེར་ཡར་འཕགས་པ་དང་། མྱུར་སྟབས་ཀྱིས་འཁོར་ཞིང་སྐྱོད་པའི་རྦ་རླབས་ཀྱི་རྩེ་མོར་
གནས་བཅས་ཏེ་ལྷོད་ཀྱིས་བསྡད་པ་དང་། མཐའ་མར་གཡོ་སྐྱོམ་དྲག་པོ་བྱེད་བཞིན་ཁྱར་
མ་ཁྱོར་གྱིས་ཐད་ཀར་མར་མཆོངས་ཡོང་ལ།དེའི་རྣམ་པ་ནི་དངོས་གནས་འཇིགས་ཡེར་
ཞིང་སྙིང་འདར་བ་ཞིག་རེད།
རྒྱུ་མཚན་ཅི་ཡིན་མ་ཤེས་མོད། གནད་འགག་གི་སྐབས་འདིར་ངའི་སེམས་པ་གློ་བུར་
བདེ་རུ་བབས་སོང་། ང་རང་ཁྱར་མ་ཁྱོར་གྱིས་གང་ནུས་ཅི་ཐུབ་ཀྱིས་གྲུ་སྣེར་ཕྱིན་པ་དང་
སྙིང་རུས་ཆེར་བསྐྱེད་ཀྱིས་མི་འགྱངས་པར་ཐོན་ངེས་པའི་གཤིན་རྗེའི་ཞགས་པར་ངང་
སྒུག་བྱས། མཇུག་མཐར་ང་ཚོའི་གྲུ་གཟིངས་ཀྱིས་འཕག་འཚག་བྱེད་མཚམས་བཞག་ཅིང་
གྲུ་མགོ་ཡོངས་སུ་རྒྱ་མཚོའི་འཇིངས་སུ་ནུབ། སྐབས་དེར། དལ་གྱིས་མར་དཔྱོང་བཞིན་
པའི་གྲུ་གཟིངས་ཆེན་པོ་དེ་མདུན་དུ་མཆོང་ཙམ་བྱས་པས་ཏག་ཏག་ང་ཚོའི་གྲུ་གཟིངས་
ཀྱི་མཚོ་ནང་དུ་ནུབ་པའི་གྲུ་སྒྲོམ་གྱི་ཁག་དེ་ལ་ཕོག་པ་དང་། དེར་བསྟུན་ནས་འགོག་
264

བྱི་ལ་ནག་པོ།
ཐབས་མེད་པའི་སྟོབས་ཤུགས་ཤིག་གིས་ང་རང་ཆ་རྒྱུས་མེད་པའི་གྲུ་གཟིངས་ཆེན་པོ་དེའི་
གཡོར་ཐག་སྟེང་དུ་གཡུགས་སོང་།
ང་རང་མར་ལྷུང་བའི་སྐབས་དེར། གྲུ་གཟིངས་ཆེན་པོ་དེ་ཁ་ཕྱིར་འཁོར་ཏེ་རླུང་
གི་རྒྱུ་ཕྱོགས་དང་བསྟུན་ནས་ཆུ་འཁོར་གྱི་མཐའ་འདབས་དང་ཁ་བྲལ་ཏེ་བསྐྱོད་ཟིན་
ལ། དེའི་མུར་ཡུད་ཙམ་ལ་ཟིང་འཚུབ་ཅིག་བྱུང་བས་ང་ལ་གྲུ་པ་རྣམས་ཀྱིས་དོ་སྣང་བྱེད་
དབང་མ་བྱུང་། ང་རང་ལས་སླ་མོའི་ངང་སུས་ཀྱང་མ་ཚོར་བར་གྲུ་ཁང་བར་མའི་སྒོ་ཁར་
ཐོན་པ་དང་། གྲུ་ཁང་གི་སྒོ་གླེགས་ཕྱེད་ཙམ་ཕྱེ་འདུག་ལ། ངས་དེ་མ་ཉིད་དུ་གོ་སྐབས་
ཤིག་བཙལ་ཏེ་གྲུ་ཁང་དེའི་ནང་དུ་འཛུལ་དགོས་སྙམ་བྱུང་། ཡིན་ན་ཡང་། ངས་རང་
ཉིད་འདི་ལྟར་བསྐུངས་དགོས་དོན་ཅི་ཡིན་གསལ་བོར་ཤེས་མ་བྱུང་། ཡང་གཅིག་བཤད
ན། ངས་ཐེངས་དང་པོར་གྲུ་གཟིངས་འདིའི་སྟེང་གི་གྲུ་པ་རྣམས་མཐོང་སྐབས་སེམས་སུ་
འཇིགས་སྣང་གི་ཚོར་བ་རབ་རིབ་ཅིག་བྱུང་བ་དེའི་རྐྱེན་ཡིན་ཡང་སྲིད། ངས་འཚབ་
འཚུབ་ཀྱིས་མི་དེ་དག་ལ་ལྟ་ཙམ་བྱས་པར། ཁོ་ཚོའི་སྟེང་གི་ཁྱད་ཆོས་མང་པོ་ཞིག་གིས་
ང་ལ་ངང་ངམ་ཤུགས་ཀྱིས་མཚར་སྣང་དང་དོགས་པ། བློ་མི་བདེ་བ་ཞིག་བཟོས་འོངས་
པས་ངས་ཁོ་ཚོར་སྐྱབས་འཆའ་བར་མི་འདོད། དེ་བས། ངའི་སེམས་སུ་གྲུ་ཁང་དུ་གནས་
ཤིག་བཙལ་ཏེ་སྐུང་ཐབས་བྱེད་རྒྱུ་ནི་ཐབས་བཟང་པོ་ཞིག་རེད་སྙམ་པ་དང་། དེ་ནས་ངས་
གྲུ་གཅལ་གྱི་ཤིང་ལེབ་འགའི་ཁ་ཕྱེ་སྟེ་དུས་ནམ་ཡང་གྲུ་སྒྲོམ་ཆེན་པོའི་བར་དུ་བསྐུངས་
ཆོག་ཆོག་བྱས།
ངས་ད་སོ་མར་ཨུ་ཚུགས་ཀྱིས་རང་ཉིད་སྐུང་ས་བཙལ་མ་ཐག གྲུ་ཁང་ལས་མི་ཞིག་
གི་གོམ་སྒྲ་ཐྲིག་ཐྲིག་ཏུ་གྲག་ཡོང་བ་ཐོས་ཡོང་བས། རྟབ་རྟབ་པོར་རང་ཉིད་ཡིབ་སའི་
གནས་སུ་འཛུལ་ཏེ་བསྡད། མི་ཞིག་གིས་ཤུགས་ཟད་ཅིང་སྟོབས་ཞན་པའི་ཁྱར་མ་ཁྱོར་
གྱི་གོམ་པ་སྤོ་བཞིན་ང་རང་འཛུལ་སའི་གྲུ་ཁང་གི་མདུན་ནས་ཕར་སོང་ལ། ངས་ཁོའི་ངོ་
265

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གདོང་གསལ་བོར་མཐོང་མི་ཐུབ་ན་ཡང་། ལུས་ཡོངས་ལ་རགས་ལྟ་བྱེད་པའི་གོ་སྐབས་
ཡོད་པས། ཕར་བལྟས་ཚོད་ཀྱིས་ཁོ་རང་ལོ་ན་བགྲེས་པའི་རྒན་པོ་ཟུངས་ཟད་ཅིག་ཡིན་
པ་གསལ་བོར་རྟོགས་ཐུབ། རྒན་པོ་དེ་ལོ་ན་དེ་ལྟར་བགྲེས་པས་རྐང་པ་གཉིས་ཀྱིས་རང་
ལྕོགས་མི་ཐུབ་པ་དང་། ལུས་པོ་ཡང་ཡར་དགྱེ་མི་ནུས་པས་ལུས་ཡོངས་འདར་སིག་སིག་
བྱེད་ཀྱིན་འདུག ཁོས་ཕྱོགས་གཅིག་ནས་ངས་ཧ་མི་གོ་བའི་སྐད་ཆ་ལྡབ་ལྡིབ་ཅིག་སྐད་
དམའ་མོས་མཚམས་མེད་པར་ལབ་པ་དང་། ཕྱོགས་གཅིག་ནས་གྲུ་ཟུར་དུ་ཚུགས་ཀ་ཁྱད་
པར་ཅན་དུ་སྤུངས་པའི་སྒྲིག་ཆས་དང་རུལ་མྱགས་སུ་གྱུར་པའི་མཚོ་འགྲུལ་གྱི་པར་རིས་
དག་ལས་ཅི་ཞིག་འཚོལ་གྱིན་འདུག ཁོའི་བྱ་སྤྱོད་ལ་བལྟས་ན་རྒན་པོ་དག་གི་གཤིས་
གྱོང་གི་ཆ་ཡོད་ལ་ཕུལ་དུ་བྱུང་བའི་གཟི་བརྗིད་ཀྱི་ཆ་ཡང་འདུག མཇུག་མཐར་ཁོ་རང་
གྲུ་ཁང་ལས་ཕྱིར་བུད་པ་དང་དེ་ནས་བཟུང་ངས་ཁོ་རང་གཏན་དུ་མཐོང་མ་མྱོང་།
ངའི་ཡིད་ཁམས་སུ་སྨྲ་མི་ཤེས་པའི་ཚོར་བ་ཞིག་འཕྱུར་ནས་ཡོང་། ཚོར་བ་འདི་ནི་
མིང་མི་ཐོགས་པ་ཞིག་སྟེ། དབྱེ་ཞིབ་བྱེད་མི་ནུས་པའི་སེམས་བྱུང་ཞིག་རེད། འདས་པའི་
ལོ་ཟླའི་ཁྲོད་དུ་སྦྱངས་པའི་ཤེས་ཡོན་གྱིས་འདི་ལ་འགྲེལ་བཤད་རྒྱག་ཐབས་མེད་ཅིང་།
མ་འོངས་པ་ན་ཡང་ད་དུང་དབྱེ་ཞིབ་བྱེད་མི་ཐུབ་པ་འདྲ། རང་ཉིད་ཀྱི་བློ་རིག་གི་ཁྱད་
ཆོས་གཞིར་བཟུང་ནས་བལྟས་ན། འབྱུང་འགྱུར་གྱི་ཕྱོགས་ལ་བསམ་གཞིག་གཏོང་བ་ནི་
དངོས་གནས་སྐྱོན་ཆ་ཞིག་ཡིན་པས། ང་རང་བསམ་གཞིག་ནུས་པ་འདི་ལྟ་བུར་གཏན་
ནས་ཡིད་ཚིམ་མི་སྲིད། ཡིན་ན་ཡང་། ཚོར་བ་འདི་ཧ་ཅང་རབ་རིབ་ཅིག་ཡིན་པར་
ཡང་དེ་ལས་ལྡོག་སྟེ་ཡ་མཚན་སྐྱེ་མི་འོས་ཏེ། བསམ་ཚུལ་འདིའི་འབྱུང་རྐྱེན་ནི་ཧ་ཅང་
གསར་བ་ཞིག་རེད། ངའི་སེམས་ཁོང་དུ་སླར་ཡང་ཚོར་བ་ཧ་ཅང་གསར་བ་ཞིག་གིས་
ཡོངས་སུ་ཁྱབ།
ང་རང་འཇིགས་སུ་རུང་བའི་གྲུ་གཟིངས་ཆེན་པོ་འདིའི་སྟེང་དུ་སྤོས་ཏེ་ཡུན་རིང་
266

བྱི་ལ་ནག་པོ།
འགྱངས་སོང་། ད་ལྟ་བལྟས་ན། རང་ཉིད་ཀྱི་ལས་དབང་གི་ལམ་བུ་ནི་རིམ་གྱིས་སྣེ་ཟུར་
ཞིག་ཏུ་གཏུགས་ཡོད་པ་དང་འདྲ། བསམ་ཡུལ་ལས་འདས་པའི་མི་རྣམས་ཨ། ཁོ་ཚོ་ནི་
ངའི་ལུས་འགྲམ་ནས་ཕར་བཞུད་ཞོར་ང་ལ་ཁ་ཡ་ཙམ་ཡང་མི་བྱེད་པར་བསམ་གཞིག་གི་
ཀློང་དུ་ཚུད་འདུག་སྟེ། དངོས་གནས་ཁོ་ཚོས་ཅི་ཞིག་བསམ་བཞིན་ཡོད་པ་རྟོགས་མ་བྱུང་་
ང་རང་འདི་ལྟར་བསྐུངས་ཏེ་བསྡད་ན་ངོ་མ་གླེན་པའི་བརྟུལ་ཞུགས་ཉིད་ལས་མ་འདས། རྒྱུ་
མཚན་ནི་ཁོ་ཚོས་རྩ་བ་ཉིད་ནས་ང་རང་མཐོང་མི་ཐུབ་སྟེ། ད་ཅི་ང་རང་ཐད་ཀར་ཀུན་གྱི་
མིག་ལམ་ནས་ཕར་སོང་བ་མ་ཡིན་ནམ། དེར་མ་ཟད། ཅུང་མ་འགོར་བའི་སྔོན་དེར། ང་ད་
དུང་སྙིང་སྟོབས་ཆེར་བསྐྱེད་ཀྱིས་གྲུ་དཔོན་གྱི་ཁང་པའི་ནང་དུ་འཛུལ་ཏེ་སྣག་ཤོག་དང་
སྨྱུ་གུ་ཁྱེར་ཡོང་སྟེ་ཡི་གེ་འདི་དག་བྲིས་པ་ཡིན། ངས་ནི་ནམ་ཡིན་ཡང་ཉིན་ཐོ་འདི་འབྲི
རྒྱུ་རྒྱུན་འཁྱོངས་བྱེད་རྒྱུ་ཡིན། རེད་དེ། ཡང་གཅིག་བཤད་ན། ང་ལ་ཉིན་ཐོ་འདི་མི་ཡུལ་
དུ་སྒྲོག་པའི་གོ་སྐབས་མེད་ཀྱང་སྲིད་དེ། གང་ལྟར་ངས་ཧུར་བརྩོན་གྱིས་མཚམས་འཇོག་
མི་སྲིད། ང་ཡི་ཚེ་སྲོག་གི་མཇུག་མཐའི་གནད་འགག་གི་དུས་སུ། ངས་བྲིས་རྩོམ་འདི་དམ་
བེའི་ནང་དུ་བརྫངས་ཏེ་ཁ་བརྒྱབ་སྟེ་རྒྱ་མཚོའི་ནང་དུ་གཡུག་རྒྱུ་ཡིན།
ད་ཅི་བྱུང་བའི་དོན་དག་ཕྲན་བུ་ཞིག་གིས་ང་ལ་སླར་ཡང་བསམ་གཞིག་གསར་བ་
ཞིག་བསླངས་བྱུང་། དོན་དག་འདི་ནི་སྟེས་དབང་དུ་བྱུང་ཞིང་ཁ་ལོ་བསྒྱུར་དཀའ་བ་ཞིག་
ཡིན་ནམ། ང་རང་སྙིང་སྟོབས་ཆེན་པོས་གྲུ་ཁང་ལས་སྒོར་བུད་པ་དང་། སུས་ཀྱང་མི་ཚོར་
བའི་ངང་ནས་གྲུ་ཆུང་གི་ཞབས་སུ་ཐུག་པའི་འཛེག་སྐས་དང་གཡོར་ཡོལ་རྙིང་པ་མང་དུ་
སྤུངས་པའི་དངོས་པོའི་གསེང་དུ་ཉལ་ནས་བསྡད། སྐབས་དེར། ངས་ཕྱོགས་གཅིག་ནས་
རང་གི་ལས་དབང་གི་ཡ་མཚན་པའི་ཕྱོགས་ལ་བསམ་བློ་བཏང་བ་དང་། ཕྱོགས་གཅིག་
ནས་ཤེས་མེད་ཚོར་མེད་ཀྱི་ངང་སྣུམ་སྐུད་སྤུ་ཤད་ཅིག་བཟུང་ནས་ལུས་འགྲམ་དུ་གྲལ་
འགྲིག་པའི་ངང་བརྩིགས་པའི་གཡོར་ཡོལ་གྱི་ངོས་སུ་འབྱུག་ཙམ་བྱས་པ་ན། མ་བསམ་ས་
267

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ནས “གསར་རྙེད” ཅེས་པའི་ཡིག་འབྲུ་གཉིས་མིག་ལམ་དུ་སྣང་བྱུང…………
ཅུང་མ་འགོར་བའི་སྔོན་དུ། ངས་གྲུ་གཟིངས་ཆེན་པོ་འདིའི་ཆགས་སྟངས་ལ་ལྟ་ཞིབ་
ཅིག་བྱས་པར། གྲུ་སྟེང་དུ་དྲག་ཆས་འཐུས་ཚང་དུ་ཆགས་ཡོད་ན་ཡང་དམག་གྲུ་ཞིག་མིན་
པ་ཐག་གིས་ཆོད་དེ། གྲུའི་ཕྱི་དབྱིབས་དང་རྟོད་ཐག སྤྱིར་བཏང་གི་སྒྲིག་ཆས་སོགས་ལ་
བལྟས་པས་དམག་གྲུའི་ཁྱད་ཆོས་ཅི་ཡང་མི་འདུག ཡིན་ན་ཡང་། གྲུ་འདི་མཐར་གཏུགས་
ན་ཅི་ཞིག་ཡིན་པ་ངས་ཀྱང་གསལ་བོར་བཤད་མི་ཐུབ། ངས་ཧ་ཅང་ཕྲ་ཞིང་ཞིབ་པའི་ངང་
གྲུ་སྟེང་གི་ཡ་མཚར་བའི་རྣམ་པ་དང་ཡ་མཚན་ཅན་གྱི་དར་ཤིང་གི་ཚུགས་ཀ ཁྱོན་ཆེ་
བའི་གཡོར་ཡོལ་དང་སྟབས་བདེ་བའི་གྲུ་མགོ གནའ་བོའི་ཁྱད་ཆོས་མ་ཉམས་པའི་གྲུ་རྔ་
སོགས་ལ་བལྟས་ན་ཅི་ཞིག་གི་རྐྱེན་ཡིན་པ་མི་ཤེས་པར་ཧ་ཅང་འདྲིས་ཆ་ཡོད་པའི་སྣང་
བ་སྟེར་བར་མ་ཟད། ཚོར་བ་དེ་ནི་ནམ་ཡང་འདས་དོན་གྱི་དྲན་པ་རབ་རིབ་ཅིག་དང་
བསྡོངས་ཏེ། ཅི་ཡིན་འདི་ཡིན་མེད་པར་གནའ་བོའི་ཕྱི་གླིང་གི་ལོ་རྒྱུས་དང་རྒྱང་ཐག་རིང་
བའི་ལོ་རབས་ཀྱི་གནས་ཚུལ་ཞིག་གི་ཁྲོད་དུ་བསྙེགས་སོང་།
ངས་མཐའ་གཅིག་ཏུ་གྲུ་གཟིངས་ཀྱི་སྒྲོམ་རུས་ལ་བརྟག་པ་ཡིན། གྲུ་གཟིངས་འདི་
བཟོ་སྤྱད་ཀྱི་ཤིང་ཆ་འདི་འདྲ་ངས་ད་བར་དུ་མཐོང་མ་མྱོང་། ཤིང་ཆ་འདི་ལ་ཡ་མཚན་
ཅན་གྱི་ཁྱད་རྟགས་མངའ་བས་འདིའི་རིགས་ཀྱིས་གྲུ་གཟིངས་བཟོ་བ་ནི་ཧ་ཅང་མི་འོས་པ་
ཞིག་རེད་སྙམ། ངའི་ནང་དོན་ནི་ཤིང་ཆ་འདིའི་རིགས་ཀྱི་རང་ངོས་ཀྱི་རྒྱུ་སྤུས་ཞན་ཚུལ་
དེ་བརྗོད་འདོད་པ་མ་གཏོགས་མཚོ་འགྲུལ་གྱི་སྐབས་སུ་གཡོལ་ཐབས་མེད་པའི་དོན་ཞིག་
སྟེ། ཤིང་ལ་སྲིན་འབུ་ཞུགས་ཚུལ་དེ་དག་རེ་ཞིག་མི་གླེང་ལ། ལོ་རབས་མང་པོ་འགྱངས་
པས་ཤིང་ཆ་ངང་ངམ་ཤུགས་ཀྱིས་རུལ་མྱགས་སུ་འགྱུར་བ་དེ་ཡང་གླེང་རྒྱུ་མིན། ངའི་ལྟ་
ཞིབ་བྱེད་སྟངས་འདི་ཕལ་ཆེར་ཅུང་ཟད་ཡ་མཚན་ཅན་ཞིག་ཡིན་པ་འདྲ་མོད། ཡིན་ན་
ཡང་། གལ་ཏེ་སི་ཕེན་གྱི་འགྱིག་སྡོང་དག་ཐབས་ཤེས་ཡ་མཚན་ཅན་གྱི་སྒོ་ནས་སྦོས་པར་
268

བྱི་ལ་ནག་པོ།
བྱེད་ཐུབ་པའི་དབང་དུ་བཏང་ན། ཤིང་ཆ་འདིའི་རིགས་ལ་རྒྱལ་ཁབ་དེའི་ཤིང་ཆའི་ཁྱད་
ཆོས་ཡོངས་སུ་ཚང་བར་འདུག
ངས་གོང་གསལ་གྱི་སྐད་ཆ་དེ་དག་ཀློག་སྐབས། གློ་བུར་དུ་དཀའ་སྡུག་ཚད་མེད་
མྱངས་མྱོང་བའི་ཧོ་ལན་རྒྱལ་ཁབ་ཀྱི་དེད་དཔོན་ཆེན་པོ་ཞིག་གི “བདེན་པ་བདེན་
ཐུབ” ཅེས་པའི་ལེགས་བཤད་ཡ་མཚན་ཅན་དེ་དྲན་འོངས་པ་སྟེ། གལ་ཏེ་མི་ཞིག་གིས་ཁོ་
རང་བློ་དྲང་བོ་མིན་པར་དོགས་པ་ཟ་བའི་སྐབས་སུ་ཁོས་ནམ་ཡང “འདི་ནི་དངོས་གནས་
བདེན་པ་བདེན་ཐུབ་ཅིག་སྟེ། གྲུ་གཟིངས་ནི་རྒྱ་མཚོའི་ཁྲོད་དུ་གྲུ་པ་རྣམས་ཀྱི་ལུས་པོ་དང་
འདྲ་བར་དལ་གྱིས་ཇེ་ཆེར་འགྲོ་བ་ཡིན” ཞེས་ཟེར།
ཧ་ལམ་ཆུ་ཚོད་གཅིག་ལྷག་གི་སྔོན་དུ། ང་རང་སྙིང་སྟོབས་བསྐྱེད་དེ་གྲུ་པ་མང་པོ་
ཞིག་གི་ཁྱུ་རུ་འཛུལ་ན་ཡང་། ཁོ་ཚོས་ང་ལ་ཁ་ཡ་ཙམ་ཡང་མི་བྱེད། བལྟས་ཚོད་ཀྱིས་ང་
རང་ཁོ་ཚོའི་གྲས་སུ་ཡར་འགྲེང་ཡོད་ན་ཡང་ཚང་མས་ཚོར་གྱིན་མི་འདུག ཁོ་ཚོ་ནི་ང་
རང་གྲུ་ཁང་ལས་སྒོར་འབུད་སྐབས་མཐོང་མྱོང་བའི་བགྲེས་པོ་དེ་དང་འདྲ་བར་མགོ་སྐྲ་
དཀར་པོར་གྱུར་ཅིང་བགྲེས་ཉམས་ཆེན་པོ་ཐོན་འདུག་ལ། ཚང་མའི་ལུས་ཟུངས་ཞན་པས་
བྱིན་པས་ལུས་པོ་མ་ཐེག་པར་འདར་འདར་བྱེད་ཅིང་སྐེད་པ་སྒུར་ཞིང་དཔུང་བ་ཡང་ནང་
དུ་གུག་པ་དང་། སྐྱ་ཐལ་ལེར་གྱུར་པའི་གདོང་པགས་ལ་རླུང་གིས་བརྡེགས་ཏེ་མཚམས་
ལན་རེར་སྒྲ་མི་སྙན་པ་ཞིག་དམའ་ཞིང་འདར་བའི་སྒོ་ནས་གྲག་འོངས་ལ། མིག་ཟུང་དུ་རྔུ་
མ་ཆགས་པ་དང་སྐྲ་ལོ་དཀར་པོ་དེ་རླུང་ཁྲོད་དུ་གཡོ་ཞིང་སྐྱོད། ཁོ་ཚོ་སྡོད་པའི་གྲུ་གཅལ་
སྟེང་དུ་གནས་ངེས་མེད་དུ་གནའ་བོའི་ཁྱད་ཆོས་ལྡན་ཞིང་བཟོ་སྟངས་ཡ་མཚན་ཅན་གྱི་
རྩིས་རྒྱག་ཡོ་ཆས་མང་པོ་སྤུངས་འདུག
ངས་ཅུང་མ་འགོར་བའི་སྔོན་དུ་གཡོར་ཡོལ་དེ་དར་ཤིང་གི་སྟེང་དུ་བསྐྱོན་ཡོད་པའི་
ཚུལ་གླེང་མྱོང་། དེ་ནས་བཟུང་། གྲུ་གཟིངས་འདི་རླུང་གི་རྒྱུ་ཕྱོགས་དང་བསྟུན་ནས་མུ་
269

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མཐུད་དུ་ལྷོ་ཕྱོགས་སུ་གཏད་དེ་འཇིགས་དངངས་ལྡན་པའི་སྒོ་ནས་སྐྱོད་པ་དང་། དར་ཤིང་
གི་རྩེ་མོའི་ཤིང་ཞྭ་ནས་འོག་གི་གཡོར་རྟེན་བར་གྱི་གཡོར་ཡོལ་དག་བརྒྱངས་ཤིང་བསྐྱེད་
པ་ན། གཡོར་ཡོལ་གྱི་སྐེད་པ་དག་ཀྱང་སྐད་ཅིག་སྐད་ཅིག་ཏུ་རྦ་རླབས་ཀྱི་ཀློང་དུ་ཚུད་
ནས་འགྲོ་ལ། རྦ་རླབས་ཀྱི་རྔམ་ཁ་ནི་ཇི་འདྲའི་འཇིགས་སུ་རུང་བ་ཞིག་རེད་ཨང་། ང་རང་
གྲུ་གཅལ་དང་ཁ་བྲལ་བའི་སྐབས་ཏག་ཏག་དེར། གྲུ་པ་རྣམས་ནི་ཧ་ཅང་བདེ་ལྷོད་ལྷོད་དུ་
བསྡད་ཡོད་ན་ཡང་ང་རང་དེ་གར་རྐང་པ་གཉིས་ཐང་ལ་བརྟེན་ཐབས་མ་བྱུང་། ང་ཚོའི་
གྲུ་གཟིངས་ཆེན་པོ་འདི་རྒྱ་མཚོས་ཁྱུར་མིད་དུ་མ་བཏང་བ་ནི་ང་ལ་མཚོན་ནས་བཤད་ན་
ཆེས་ངོ་མཚར་བའི་དོན་ཞིག་རེད། ལས་དབང་གིས་ང་ཚོ་མགོ་མཇུག་གང་ཡང་མི་ཤེས་
པའི་རྦ་ཀློང་གི་མཐའ་ཟུར་ཞིག་ཏུ་ཕར་འདེད་ཚུར་འདེད་བྱེད་པ་ལས་གློ་བུར་ཆུ་འཁོར་གྱི་
གཏིང་ཟབ་སར་མི་འདོར་བ་ནི་ཁོ་ཐག་ཡིན་པ་འདྲ། སྐབས་འདིར་རྒྱ་མཚོའི་རྦ་རླབས་ནི་
ང་ཡིས་སྔོན་ཆད་མཐོང་མྱོང་བའི་རྦ་རླབས་ཀུན་ལས་ཀྱང་ལྡབ་སྟོང་ཕྲག་གིས་ཇེ་མང་དུ་
ཕྱིན་འདུག་ཅིང་། ང་ཚོའི་གྲུ་གཟིངས་ནི་མཉེན་ལྕུག་ལྡན་པའི་ཆུ་སྐྱར་ཞིག་དང་འདྲ་བར་
མདའ་ལྟར་འཕུར་འགྲོ་ལ། རྒྱ་མཚོ་ནི་གདོན་འདྲེ་ཞིག་དང་འདྲ་བར་ང་ཚོའི་སྤྱི་གཙུག་ཏུ་
སྡེར་མོ་མཐོན་པོར་ཕྱར་ནས་མི་ལ་འཇིགས་སྐུལ་ཆེན་པོ་གཏོང་བར་བྱེད་མོད། འོན་ཀྱང་།
དེས་ང་ཚོར་སྐྲག་སྣང་སྦྱིན་པ་ཙམ་ལས་སྲོག་འཕྲོག་པར་མི་བྱེད། དེ་བས། ངའི་བསམ་
པར། ང་ཚོ་ཐེངས་རེ་རེར་འདི་ལྟར་འཆི་ལམ་ནས་ཐར་ཡོང་བ་ནི་རང་བྱུང་གི་རྒྱུ་རྐྱེན་ཁོ་
ནས་མ་གཏོགས་འགྲེལ་བཤད་རྒྱག་མི་ཐུབ་སྙམ་འོངས་ལ། ཚོད་དཔག་བྱས་ན་དེ་ནི་གྲུ་
གཟིངས་ཀྱིས་རྒྱ་མཚོའི་རླབས་རྒྱུན་ཆེན་པོའམ་ཡང་ན་མཚོ་ཞབས་ཀྱི་ཆུའི་བཞུར་རྒྱུན་
དྲག་པོར་བརྟེན་ནས་མདུན་དུ་སྐྱོད་པ་ཡིན་ངེས་རེད།
གྲུ་དཔོན་གྱི་ཁང་པའི་ནང་དུ་ང་དང་ཁོ་གཉིས་ཁ་གཏད་དུ་བསྡད། འོན་ཀྱང་། ངའི་
བསམ་ཚུལ་ལས་མ་འགོངས་པར། ཁོས་ང་ལ་ཁ་ཡ་ཙམ་ཡང་མི་བྱེད། ཁོ་རང་མཚམས་
270

བྱི་ལ་ནག་པོ།
རེར་མ་གཏོགས་མཐོང་མ་མྱོང་བའི་མི་ལ་ཆ་མཚོན་ནས་བཤད་ན། ཁོའི་ཕྱི་ཚུལ་ནི་རྒྱུན་
ལྡན་གྱི་མི་དང་མི་འདྲ་ས་ཆེར་མེད་མོད། འོན་ཀྱང་། ངས་ཁོ་ལ་ལྟ་ཡག་ཅིག་བྱེད་པའི་
སྐབས་སུ། སྔར་བཞིན་རང་དབང་མེད་པར་ཁོ་ལ་སྐྲག་ཅིང་བཀུར་བའི་ཚོར་བ་འདྲེས་
མ་ཞིག་སྐྱེ་འོངས། ཁོའི་གཟུགས་པོའི་རིང་ཚད་ལ་དབྱིན་ཁྲེ་ལྔ་དང་དབྱིན་ཚུན་བརྒྱད་
དེ་ཕལ་ཆེར་ང་དང་མཉམ་པར་འདུག་ཅིང་། གཟུགས་སྟོབས་དར་ལ་བབས་ཤིང་ཤ་དེ་
འདྲའི་ཚོན་པོ་ཆགས་མེད་ལ་སྐེམ་པོ་ཞིག་ཀྱང་མིན་མོད། གདོང་གི་རྣམ་འགྱུར་ནི་ཧ་
ཅང་ཡ་མཚར་བ་ཞིག་སྟེ། བགྲེས་ཉམས་ལྷང་ལ་བུད་དེ་ཤིན་ཏུ་མི་སྡུག་པ་ཞིག་ཏུ་ཆགས་
པ་དང་། བལྟས་པ་ཙམ་གྱིས་མི་ལ་ཧ་ལས་པར་བྱེད་པ་དེས་ང་ལ་ཚོར་བ་མིང་མི་ཐོགས་
པ་ཞིག་སྦྱིན་བྱུང་། ཁོའི་དཔྲལ་བའི་སྟེང་དུ་གཉེར་མ་ཟབ་མོ་དེ་འདྲ་ཆགས་མེད་ན་ཡང་
ལོ་ངོ་སྟོང་ཕྲག་གི་རྗེས་ཤུལ་བརྐོས་པ་དང་ཀུན་ནས་འདྲ་ལ། སེ་བོར་གྱུར་པའི་སྐྲ་ལོས་
འདས་ཟིན་པའི་ལོ་རྒྱུས་ཟིན་བྲིས་སུ་བཏབ་པ་དང་མཚུངས་ཤིང་། གཏིང་དུ་ལྷུང་ཞིང་
སྨུག་མདངས་ཆགས་པའི་མིག་ཟུང་གིས་འབྱུང་འགྱུར་ལ་ལུང་བསྟན་གནང་བཞིན་པ་
དང་གཉིས་སུ་མ་མཆིས། གྲུ་གཅལ་སྟེང་དུ་རུལ་མྱགས་སུ་སོང་བའི་ཚན་རིག་གི་ཡོ་ཆས་
མཐུག་པོ་ཞིག་དང་ཡ་མཚན་ཅན་གྱི་བྲེ་ཁ་ཆ་ཅན་ལ་ལྕགས་འཛེར་གྱིས་བཏབ་པའི་དཔེ་
དེབ་ཅིག གཞན་ཡང་མི་རྣམས་ཀྱིས་ཡུན་རིང་ལ་བརྗེད་ངས་སུ་གྱུར་པའི་འགྲུལ་སྐྱོད་
དཔེ་རིས་བཅས་སྤུངས་འདུག ཁོས་ལག་པ་གཉིས་ཀྱིས་མགོ་བོ་སྐྱོར་ཏེ་མིག་ཟུང་གིས་
སེམས་ཁྲལ་གྱི་མདངས་དང་བཅས་ཏེ་ཡིག་ཆ་ཞིག་ལ་ཅེར་འདུག ངས་བལྟས་ཚོད་ཀྱིས་
དེ་ནི་བསྐོ་བཞག་འཛིན་ཡིག་ཅིག་ཡིན་པ་འདྲ་ལ། གང་ལྟར་ཀྱང་སྟེང་དུ་རྒྱལ་པོ་གང་
ཞིག་གིས་མིང་རྟགས་གསལ་བོར་བཀོད་འདུག ཁོས་ངག་ནས་སྐད་ཆ་ལྡབ་ལྡིབ་ཅིག་
སྐྱོར་བཞིན་ཡོད་ལ། དེ་ནི་ངས་གྲུ་ཁང་ནང་དུ་དང་ཐོག་མཐོང་བའི་གྲུ་པ་དེ་དང་ཤིན་ཏུ་
འདྲ་བར་ཁེར་རྐྱང་གིས་སྐད་དམའ་མོས་ཕྱི་གླིང་བའི་ཚིག་འགའ་ཆིག་ལབ་རྒྱག་བཞིན་
271

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འདུག་པ་དང་། ཁོ་རང་ངའི་ཉེ་སར་ཡོད་ན་ཡང་སྐད་སྒྲ་ནི་ཉན་པ་ཙམ་གྱིས་རྒྱང་རིང་གི་
ཡུལ་ནས་མཆེད་འོངས་པ་དང་འདྲ།
གྲུ་གཟིངས་ཆེན་པོ་འདི་དང་འདིའི་སྟེང་གི་ཡོད་ཚད་ལ་གནའ་བོའི་དྲི་མ་ཞིག་
གིས་ཡོངས་སུ་འཁྱུད་འདུག གྲུ་པ་རྣམས་ནི་དུས་རབས་དུ་མའི་རིང་ལ་དུར་དུ་སྦས་
པའི་རྣམ་ཤེས་དང་འདྲ་བར་ཁ་རོག་གེར་ཕར་འགྲོ་ཚུར་འོང་བྱེད་ཅིང་། མིག་ཟུང་དག་ཏུ་
སེམས་ཁྲེལ་གྱིས་རབ་ཏུ་གཟིར་བའི་མདངས་ཤིག་ཤར་འདུག སྤྱིར་ན་ང་རང་མི་ཚེ་གང་
བོར་གནའ་མི་དང་གནའ་རྫས་ལ་འགྲོགས་ཤིང་འབྲེལ་ནས་ཡོང་བ་དང་། དེ་བཞིན་དུ་
པ་ཨར་པེ་ཁི་དང་ཐའེ་ཐི་མཱོ། པོ་སའེ་པོ་ལིས་སི་སོགས་གྲོང་ཁྱེར་གྱི་ཟླུམ་གཟུགས་ཀ་བ་
དེ་དག་སར་འགྱེལ་བའི་གཟུགས་བརྙན་ངའི་སེམས་ཀྱི་གཏིང་སར་སིམ་ཡོད་མོད། འོན་
ཀྱང་། མིག་ལ་གཟན་པའི་གྲུ་གློག་གི་འོད་ཟེར་གྱི་འོག་ཏུ། ཁོ་ཚོའི་མཛུབ་མོས་ངའི་མིག་
ལམ་འཕྲེད་དུ་བསྒྲིབས་པའི་སྐབས་སུ། སེམས་སུ་སྔ་ན་བྱུང་མ་མྱོང་བའི་ཚོར་བ་ཞིག་
གིས་ཁྱབ་ཡོང་།
ངས་མིག་གིས་ཕྱོགས་བཞིར་བལྟས་པའི་ཚེ། སེམས་ལ་གནོངས་འགྱོད་ཅིག་བྱུང་
བ་དང་དེ་སྔོན་ཏག་ཏག་དེར་དེ་ལྟར་སེམས་ཁྲེལ་བྱེད་པ་ནི་འོས་སུ་མ་མཆིས་སྙམ། གལ་
ཏེ་ངའི་ཉེ་འཁོར་དུ་མཚམས་མེད་དུ་ལྡང་བའི་ཀློང་འཁོར་གྱིས་ང་རང་ལ་འཇིགས་སྐྲག་
བསྐྱེད་དེ་སྙིང་ཁོང་འདར་བར་བྱེད་ན། ངས་འཐོར་རླུང་དང་རྒྱ་མཚོར་གདོང་གཏད་དེ་
འཐབ་འཛིང་བྱས་པས་རང་གི་བླ་སྲོག་གང་སར་མི་འཁྱམས་པའི་རྒྱུ་མཚན་ཅི། ཡང་
གཅིག་བཤད་ན། ངས “འཐོར་རླུང” དང “རླུང་འཚུབ” ཅེས་པའི་ཐ་སྙད་དག་སྤྱད་
དེ་ཐེངས་འདིའི་འཐབ་འཛིང་སྡུག་པོ་འདི་མཚོན་པར་བྱས་ན་དེ་འདྲའི་འདྲ་ཆགས་ཤིང་
ཤུགས་དང་ལྡན་པ་ཞིག་མ་རེད། གྲུ་གཟིངས་ཆེན་པོའི་མཐའ་འཁོར་ནི་གཏན་དུ་སངས་
དཀའ་བའི་མུན་པས་གཡོགས་འདུག་ཅིང་། མཛུབ་མོ་ལྔ་བོ་ཕར་བསྲིངས་ན་ཡང་མཐོང་
272

བྱི་ལ་ནག་པོ།
མི་ཐུབ་ལ། རྦ་རླབས་དཀར་པོ་ཡང་རབ་རིབ་ཙམ་ལས་མི་སྣང་། ཡིན་ན་ཡང་། གྲུ་གཟིངས་
གཡས་གཡོན་གྱི་མཚོ་ལེ་གཅིག་གི་མཚམས་ཀྱི་སྟོང་པའི་དབྱིངས་སུ་གྱེན་དུ་འགྲེང་བའི་
འཁྱག་རོམ་གྱི་གྱང་ལྡེབས་མཚམས་མེད་པར་གསལ་ལ་མི་གསལ་བའི་ངང་མཐོང་ཐུབ་
ཅིང་། བལྟས་པ་ཙམ་གྱིས་དེ་ནི་འཇིག་རྟེན་ཁམས་ཀྱི་ལྕགས་རི་དཀར་པོ་ཞིག་དང་ཀུན་
ནས་མཚུངས།
གལ་ཏེ་ཆབ་རོམ་དཀར་པོའི་རྡེག་ཤུགས་འོག་རྦབ་ཆུ་དང་འདྲ་བར་ལྷོ་ཕྱོགས་སུ་ཁྲོ་
བའི་ང་རོ་སྒྲོག་བཞིན་རྒྱུགས་པའི་རླབས་ཆུ་ལ་རླབས་རྒྱུན་དྲག་པོ་ཟེར་བ་ཡིན་ན། ངས་
འོལ་ཚོད་བྱས་པ་ལྟར་དུ། གྲུ་གཟིངས་ཆེན་པོ་འདི་ནི་དངོས་གནས་མཚོ་མོའི་རླབས་རྒྱུན་
དྲག་པོའི་འགྲོས་དང་བསྟུན་ནས་མདུན་ནས་མདུན་དུ་སྙེག་གིན་འདུག......
བལྟས་ཚོད་ཀྱིས་ངའི་མགོར་ལྷུང་བའི་འཇིགས་སྐྲག་གི་ཚོར་བ་འདི་ནི་རྩ་བ་ཉིད་
ནས་སྨྲ་བརྗོད་ཀྱི་ལམ་ནས་མཚོན་ཐབས་བྲལ་བ་ཞིག་རེད། ཡིན་ན་ཡང་། འཇིགས་སུ་
རུང་བའི་ས་ཁུལ་འདིའི་ལྐོག་གྱུར་གྱི་སྟོབས་ཤུགས་འདི་ལ་ང་རང་སྔར་བཞིན་ཡ་མཚན་
གྱི་སྣང་བ་སྐྱེས་ཡོང་། འདིས་ང་རང་ཐ་ན་རེ་ཐག་ཆད་པའི་སྣང་བ་ལས་རྣམ་པར་རྒྱལ་དུ་
བཅུག་པར་མ་ཟད། ཅི་མི་སྙམ་པར་གདུག་རྩུབ་ཆེ་བའི་གཤིན་རྗེའི་སྦྱོར་ངན་དག་ཀྱང་
དང་ལེན་བྱེད་དུ་བཅུག གནས་སྐབས་ཀྱི་རྣམ་པར་བལྟས་ན། ང་ཚོ་བྲེལ་བྲེལ་འཚུབ་
འཚུབ་ཀྱི་ངང་ནས་མི་ལ་བ་སྤུ་གཟེངས་བར་བྱེད་པའི་གནས་ག་གེ་མོ་ཞིག་དང་གཞན་
ལ་བསྒྲགས་ཏེ་རྟོགས་སུ་འཇུག་མི་རུང་བའི་ལྐོག་གྱུར་གྱི་ཡུལ་ཞིག་ཏུ་མཆོང་སྐྱོད་བྱེད་
ཀྱིན་ཡོད་པ་མངོན་གསལ་དུ་མཐོང་ཐུབ་མོད། དེའི་མཐའ་མཇུག་གི་འབྲས་བུ་ནི་ང་ཚོ་
རྨེག་མེད་དུ་གཏོང་བ་དེ་རེད། ཡང་གཅིག་བཤད་ན། རླབས་རྒྱུན་འདིས་ང་ཚོ་ལྷོ་སྣེ་གླིང་
དུ་འདྲེན་ཡང་སྲིད་ཅིང་། གང་ལྟར་ངེས་པར་ཁས་ལེན་དགོས་པ་ཞིག་ནི། བལྟས་པ་ཙམ་
གྱིས་སྙིང་པོ་མེད་པ་ཞིག་ལོས་ཡིན་སྙམ་པའི་འོལ་ཚོད་འདི་ཡང་ཡོངས་སུ་དོན་དངོས་ཀྱི་
273

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རྣམ་པར་འགྱུར་ཡང་སྲིད་དོ། །
གྲུ་པ་རྣམས་ཀྱིས་གོམ་པ་འཁྱར་མ་འཁྱོར་དུ་སྤོ་བཞིན་གྲུ་གཅལ་སྟེང་དུ་ཕར་འགྲོ་
ཚུར་འོང་བྱེད་ཀྱིན་འདུག ཡིན་ན་ཡང་། ཁོ་ཚོའི་གདོང་ལ་ཤར་བ་ནི་རེ་བའི་གཤོག་ཟུང་
རྣམ་པར་བརྐྱངས་པའི་སྤྲོ་འཛུམ་དེ་ཡིན་པ་ལས་རེ་ཆད་ཀྱི་བང་རིམ་བརྩེགས་པའི་གཉེར་
རིས་མ་ཡིན།
སྐབས་དེར། དྲག་རླུང་སྔར་བཞིན་གྲུའི་སྣེ་མོ་ནས་ལྡང་འོངས་པར་མ་ཟད། གཡོར་མོ་
ཡོངས་སུ་བརྒྱངས་ཡོད་པའི་སྟབས་ཀྱིས་གྲུ་ལུས་རྒྱུན་ཆད་མེད་པར་མཚོ་ངོས་སུ་གཡེང་
འོངས། ཨ་ཙི། འཇིགས་སྐྲག་གི་སྣང་བ་ནི་བསྡད་ཀྱིན་བསྡད་ཀྱིན་ཇེ་ཐུ་རེད། དེ་མ་ཐག་
འཁྱག་རོམ་གྱི་གྱང་ལྡེབས་དེ་རེ་འགར་གཡས་ཕྱོགས་ནས་གས་ཤིང་སྐབས་རེར་གཡོན་
ཕྱོགས་ནས་གས་འོངས་ལ། སྐབས་འདིར་ང་ཚོ་ཏག་ཏག་ཟླུམ་ལྟེ་ཆེན་པོ་ཞིག་སྟེ། ཟློས་
གར་གླིང་ཆེན་པོ་ཞིག་དང་འདྲ་བའི་ཀློང་འཁོར་གྱི་མཐའ་རུ་མྱུར་མགྱོགས་ཀྱིས་མཚམས་
མེད་དུ་འཁོར་བས་མགོ་ཡོམ་འཁོར་ཏེ་མིག་ཀྱང་འཕྲུལ་བའི་སྣང་བ་སྐྱེད་པར་བྱེད་ཅིང་།
མཐའ་མར་ཀློང་འཁོར་ཆེན་པོ་དེའི་རྩེ་མོ་རྒྱང་རིང་གི་མུན་པའི་ཀློང་དུ་མི་སྣང་བར་གྱུར།
ཡིན་ན་ཡང་། ད་ལྟ་ང་ལ་རང་གི་ལས་དབང་ལ་བསམ་མནོ་གཏོང་བའི་ཁོམ་པ་མི་འདུག
ཀློང་འཁོར་གྱི་མཐའ་འཁོར་རིམ་གྱིས་ཇེ་ཆུང་དུ་སོང་ཞིང་ང་ཚོ་ནི་གློག་འཁྱུག་པ་ལྟར་ཆུ་
འཁོར་གྱི་གདོན་འདྲེའི་སྡེར་མོའི་འོག་ཏུ་ཚུད། རྒྱ་མཚོ་དང་འཐོར་རླུང་གི་ང་རོ་དྲག་པོ་
དང་ངར་སྐད་མཐོན་པོའི་ཁྲོད་དུ་གྲུ་གཟིངས་ཆེན་པོ་འདི་གསིག་འདར་བརྒྱབ་བྱུང་། ཨ་
གནམ་རྒན་མ།ག་ལེ་ག་ལེར་གཏིང་དུ་བྱིང་སོང་
274

བྱི་ལ་ནག་པོ།
ཅོང་ཁང་ནང་གི་གདོན་འདྲེ།
ད་ལྟ་དུས་ཚོད་ག་ཙམ་ལ་སླེབས་འདུག
—གཏམ་དཔེ།
ཀུན་གྱིས་ཤེས་གསལ་ལྟར། སྤྱིར་བཏང་དུ་བཤད་ན། འཇིག་རྟེན་སྟེང་ཆེས་མཛེས་
སྡུག་ལྡན་པའི་ས་ཆ་ནི ……… ཨེ། ཡང་གཅིག་བཤད་ན། ཧོ་ལན་ས་ཆའི “ད་ལྟ་དུས་ཚོད་
ག་ཙམ་ཡིན་པ་མི་ཤེས” ཟེར་བའི་རང་སྐྱོང་གྲོང་ཁྱེར་དེ་རེད། ཡིན་ན་ཡང་། གྲོང་ཁྱེར་
འདི་གཞུང་ལམ་གཙོ་བོ་གང་རུང་དག་དང་བར་ཐག་ཧ་ཅང་རིང་པོར་གནས་པས་ཅུང་
ཟད་ས་མཐའ་ཞིག་ཏུ་ཆགས་ཡོད་པར་སྣང་། ངའི་གྲོགས་པོ་ཚོའི་ཁྲོད་ན་ས་དེར་སོང་མྱོང་
མཁན་ཤིན་ཏུ་ཉུང་ཚོད་རེད། དེར་བརྟེན། རབ་ཡིན་ན་ངས་ས་དེར་སོང་མ་མྱོང་བའི་མི་
དག་ལ་གྲོང་ཁྱེར་དེ་ནི་གང་འདྲ་ཡིན་པ་ཞིབ་བརྗོད་ཅིག་བྱས་ན་འགྲིག་གི་རེད། དོན་
དངོས་སྟེང་། ངས་ཀུན་གྱིས་རང་སྐྱོང་གྲོང་ཁྱེར་འདིའི་སྡོད་དམངས་ལ་བཅངས་པའི་
གདུང་སེམས་དེ་སློང་ཆེད། གྲོང་ཁྱེར་གྱི་ཁྱབ་ཁོངས་སུ་ཉེ་ཆར་བྱུང་བའི་བཀྲ་མི་ཤིས་པའི
དོན་དག་ཅིག་ཇི་མ་ཇི་བཞིན་དུ་གླེང་བར་འདོད་ཅིང་། དེ་ནི་ཧ་ཅང་གལ་ཆེ་བ་ཞིག་ཀྱང་
རེད། ང་ལ་ཆ་རྒྱུས་ཡོད་པའི་མི་དག་གིས་ངས་འདི་ལྟར་དངོས་ཐོག་བདེན་འཚོལ་དང་སྤྱི་
སྙོམས་དྲང་བཞག གཟབ་ནན་ཞིབ་ཚགས་ཀྱི་རྣམ་འགྱུར་འཛིན་ངེས་པར་མ་ཟད། ད་
དུང་རང་རྟོགས་ངང་ཅི་ནུས་ཀྱིས་དང་ལེན་བྱས་པའི་འགན་འཁྲི་འདི་ཡང་བློ་སེམས་རྩེ་
275

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཅིག་གིས “ལོ་རྒྱུས་རིག་པ་པའི” ཐོབ་ཐང་རག་པར་བརྩོན་པའི་མི་དེ་དག་ལྟར་བསམ་
གཟས་ཏེ་གཞན་གྱི་མགོ་རྨོངས་པར་བྱེད་པའི་རྗེས་སུ་འགྲོ་མི་སྲིད།
བྱ་དགའི་རྟགས་མ་དང་རྩོམ་གྱི་མ་ཡིག བརྐོས་རིས་སོགས་ཀྱི་ཐུན་མོང་གི་རམ་
འདེགས་ལ་བརྟེན་ཚེ། ངས་ཧ་ཅང་ཐག་ཆོད་པོའི་སྒོ་ནས “ད་ལྟ་དུས་ཚོད་ག་ཙམ་ཡིན་པ་
མི་ཤེས” ཟེར་བའི་རང་སྐྱོང་གྲོང་ཁྱེར་འདིའི་སྔོན་དང་ད་ལྟའི་རྣམ་པ་གཉིས་ལ་ཁྱད་པར་
ཅུང་ཟད་ཀྱང་མི་འདུག་ཅེས་བཤད་ཆོག ཡིན་ན་ཡང་། གྲོང་ཁྱེར་འདི་ལོ་རབས་ནམ་
ཞིག་ལ་ཆགས་པ་གླེང་བསམ་ཚེ། ངས་ཧ་ཅང་ཞེ་ཕངས་པའི་ངང་ནས་འདི་ཡིན་གང་ཡིན་
དང་ཅི་རེད་འདི་རེད་ཀྱི་ཕུགས་མི་ཆོད་པའི་ངག་སྒྲོས་ཤིག་ལ་བརྟེན་དགོས་བྱུང་ལ། རྣམ་
འགྱུར་འཛིན་སྟངས་འདིའི་རིགས་ནི་རྩིས་རིག་པ་རྣམས་ཀྱིས་ཚབ་རྩིས་ཀྱི་སྤྱི་འགྲོས་
འགའ་ཐག་གཅོད་བྱེད་པའི་སྐབས་སུ་རྒྱུན་པར་སྤྱོད་པའི་ཨ་ཆད་འུ་ཐུག་གི་ཐབས་ཤེས་
ཤིག་རེད། གང་ལྟར་གྲོང་ཁྱེར་འདིའི་གནའ་བོའི་ཁྱད་ཆོས་དང་ས་མཐའི་དབེན་གནས་ཀྱི་
རྣམ་པ་འདི་འདྲར་གཞིགས་ན། དེའི་ལོ་རྒྱུས་ནི་ཡི་གེའི་ཟིན་བྲིས་ཡོད་པའི་ལོ་རབས་གང་
ལས་ཀྱང་སྔ་ཞེས་བཤད་ཆོག
“ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་བའི་གྲོང་ཁྱེར་འདིའི་འབྱུང་ཁུངས་
སྐོར་གླེང་སྐབས། ངས་ཀྱང་ཐག་གཅོད་བྱེད་མི་ཐུབ་པ་ཡིད་སྐྱོ་བའི་ངང་ཁས་ལེན་བྱེད་
དགོས་བྱུང་། མི་རྣམས་ཀྱིས་ཀྱང་ཁ་ཚོན་གཅོད་དཀའ་བའི་གནད་དོན་འདིའི་ཐད་དུ་ལྟ་
ཚུལ་མི་མཐུན་པ་འཛིན་བཞིན་ཡོད་དེ། ཁ་ཅིག་གིས་ལུང་ཚིག་མང་དུ་འདྲེན་པར་བྱེད་
ཅིང་། འགའ་ཞིག་ནི་གཞན་པའི་ཟེར་རྗེས་སུ་འབྲང་བར་བྱེད་ལ། ལ་ལས་ཐ་ན་ལྡོག་པའི་
ལམ་ནས་འཆད་པ་ཡང་ཡོད་པས། ངས་དེ་དག་གི་ཁྲོད་ནས་མི་རྣམས་ཡིད་ཚིམ་པའི་
འགྲེལ་བཤད་ཅིག་གདམ་མི་ཐུབ། ཞིབ་ཏུ་ཚོད་དཔག་བྱས་ན། སྐུ་ཞབས་ཟ་འདྲེའི་ལྟ་ཚུལ་
དེ་སྐུ་ཞབས་ཆང་འདྲེའི་ལྟ་ཚུལ་དང་ཕལ་ཆེར་མ་བགྲོས་རང་མཐུན་དུ་སོང་འདུག་ལ། དེ་
276

བྱི་ལ་ནག་པོ།
ཡང་སྐུ་ཞབས་ཟ་འདྲེའི་ལྟ་ཚུལ་ནི་ཧ་ཅང་བློར་འབབ་པ་ཞིག་སྟེ། ཁོའི་ལྟ་ཚུལ་ནི “ད་ལྟ་
དུས་ཚོད་ག་ཙམ་ཡིན་པ་མི་ཤེས” ཟེར་བ་དེ་རེད། སྐབས་འདིའི “མི་ཤེས” ཟེར་བ་ནི་ཅི་
ཡིན་འདི་ཡིན་གྱི་ཐག་ཆོད་མེད་པའི་དོན་ཡིན་ལ། “ད་ལྟ་དུས་ཚོད་ག་ཙམ་རེད” ཅེས་
པ་ནི་གནས་སྐབས་སུ་ཆུ་ཚོད་དང་སྐར་མ། སྐར་ཆ་བཅས་ཀྱི་དུས་ཚིགས་ཇི་ལྟར་ཡིན་པ་
དེའི་དོན་ཏེ། དྲང་མོར་བཤད་ན། གྲོང་ཁྱེར་འདིའི་གྲོས་ཚོགས་ཁང་ཆེན་མོའི་ཀླད་ཕིབས་
སུ་བྱུང་བའི་ཐོག་མདའི་གློག་རྒྱུན་གྱི་རྗེས་ཤུལ་ཁྲོད་ནས་འདིའི་རིགས་ཀྱི་འགྲེལ་བཤད་
དག་གོམ་གང་མདུན་སྤོས་ཀྱི་སྒོ་ནས་རྙེད་ཐུབ། ཡིན་ན་ཡང་། ངས་གནད་དོན་འདི་འདྲ་
གལ་ཆེན་ཞིག་གི་སྟེང་དུ་རྩད་གཅོད་ཞིབ་འཇུག་བྱེད་མི་འདོད་ཅིང་། གནས་ཚུལ་དེ་དག་
ལ་རྒྱུས་ལོན་བྱེད་འདོད་པའི་མི་དེ་དག་ལ་སྐུ་ཞབས་པིན་པཱོ་ལགས་ཀྱིས་བརྩམས་པའི《ཡི་
གེའི་གབ་ཚིག་ཀུན་འདུས》དང་སྐུ་ཞབས་ཁྲུན་ཧན་ལགས་ཀྱིས་བརྩམས་པའི《ཚིག་གི་
འབྱུང་ཁུངས་སྨྲ་བ》ཞེས་པའི་དཔེ་དེབ་ཀྱི་ཤོག་གྲངས་ཉེར་བདུན་པ་ནས་སྟོང་ལྔ་དང་བཅུ་
གཅིག་པའི་བར་དུ་ཟུར་ལྟ་མཛད་པའི་གྲོས་གཞི་བཏོན་པ་ཡིན། དཔེ་དེབ་འདི་ནི་ཀི་ཐི་
ལུས་ཀྱི་བྲེ་ཁ་ཆ་ཅན་ཞིག་ཡིན་ལ། ཡིག་གཟུགས་ནི་ཚོན་དམར་པོ་དང་ནག་པོས་བྲིས་པ་
དང་། སྨིན་བྱང་བཀོད་ཡོད་པར་མ་ཟད་ཡིག་ཁྲ་ཡང་བཏབ་མེད་པ་རེད། གཞན་ཡང་། སྐུ་
ཞབས་རང་སྒྲོག་རང་ངོམ་གྱི་མ་རྩོམ་སྟེང་གི་ཟུར་མཆན་དང་སྐུ་ཞབས་རྒྱས་བཟའ་རྒྱས་
འཐུང་གི་ཕྲན་དཔྱད་ལ་ཡང་ཟུར་ལྟ་བྱེད་ཆོག་པ་རེད།
“ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་བའི་རང་སྐྱོང་གྲོང་ཁྱེར་འདི་
ཐོག་མར་ཆགས་པའི་ལོ་རབས་དང་གྲོང་ཁྱེར་གྱི་མིང་གི་འབྱུང་རྐྱེན་ནི་རི་ལ་སྨུག་པས་
བསྒྲིབས་པ་ལྟར་སྔར་བཞིན་རྟོགས་ཐབས་མེད་མོད། འོན་ཀྱང་། ངས་གོང་དུ་བཤད་ཟིན་
པ་ལྟར། དེ་ནི་གནའ་ནས་བཟུང་ད་ལྟའི་རྣམ་པ་འདི་ལྟར་ཆགས་ནས་ཡོང་བ་ཞིག་རེད།
རང་སྐྱོང་གྲོང་ཁྱེར་འདིའི་ནང་གི་ལོ་ན་ཆེས་མཐོ་བའི་མིས་ཀྱང་གྲོང་ཁྱེར་གྱི་སྔོན་དང་ད་
277

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལྟའི་རྣམ་པ་གཉིས་མི་འདྲ་ཚུལ་བཤད་མི་ཐུབ་ལ། ཆེས་ཕྲ་བའི་འགྱུར་ལྡོག་བྱུང་རབས་
ཀྱང་བཤད་རྒྱུ་མེད། དོན་དངོས་ཐོག འདི་ལས་འགྱུར་ལྡོག་ནི་གྲོང་ཁྱེར་འདི་ལ་དམའ་
འབེབས་བཏང་བ་ཞིག་ཏུ་ལྟ་བཞིན་ཡོད་པ་ཤེས་ཐུབ། གྲོང་ཁྱེར་འདི་ག་མཐའ་འཁོར་གྱི
རིང་ཚད་ལ་ཕལ་ཆེར་དབྱིན་ལེ་བཞི་ཆའི་གཅིག་ཙམ་ཡོད་པའི་སྒོར་མོ་རྔ་འདྲའི་གྲོག་
རོང་ཞིག་ཏུ་ཆགས་ཡོད་ཅིང་། ཕྱོགས་བཞི་ནི་སྒང་གཤོང་མི་སྙོམས་པའི་མུ་འབྲེལ་གྱི་
རི་བོས་བསྐོར་ཡོད་པ་དང་། ཡུལ་མི་རྣམས་ཀྱི་ཁྲོད་དུ་གནའ་ནས་རི་རྩེ་འདི་བརྒལ་ཕོད་
པའི་སྙིང་སྟོབས་ཅན་གཅིག་ཀྱང་མེད། ཡིན་ན་ཡང་། འདིའི་ཐད་དུ་ཁོ་ཚོར་ཡང་གནས་
ལུགས་ཁུངས་དང་ལྡན་པ་ཞིག་ཡོད་དེ། ཁོ་ཚོ་སུ་ཡིན་ཡང་རི་བོའི་ཕ་རོལ་གྱི་བྱ་དངོས་
གང་ལ་ཡང་ཡིད་མི་ཆེས་པ་རེད།
གྲོག་རོང་གི་མཐའ་འདབས(ཐང་ངོས་ཧ་ཅང་སྙོམས་པར་མ་ཟད་ད་དུང་གྱོ་མོག་
མཉམ་པོ་བཏིངས་ཡོད)བསྐོར་ཏེ་སོང་ན། གཅིག་ལ་གཅིག་མཐུད་དུ་འབྲེལ་བའི་ཁང་ཆུང་
དྲུག་ཅུ་ཙམ་བསྟར་འདུག་པ་མཐོང་ཐུབ། ཁང་ཆུང་འདི་དག་གི་རྒྱབ་ངོས་རི་ཚོགས་ལ་
ཁེན་འདུག་ཅིང་། མདུན་ངོས་ནི་རང་བཞིན་གྱིས་གྲོག་རོང་གི་ཐང་དཀྱིལ་ལ་གཏད་ཡོད།
ཐང་དཀྱིལ་ནས་དུད་ཁྱིམ་རེའི་མདུན་སྒོའི་བར་ཐག་ལ་འདྲ་མཉམ་གྱིས་ཕལ་ཆེར་སྨི་དྲུག་
ཅུ་ཙམ་ཡོད་ལ། ཡང་ཁང་ཆུང་རེའི་མདུན་དུ་སྐྱེད་ཚལ་ཆུང་ངུ་རེ་བཏབ་ཡོད་ཅིང་། ནང་
དུ་ཨ་ལོང་དབྱིབས་ཀྱི་ལམ་ཕྲན་རེ་བཏོད་ཡོད་པར་མ་ཟད། ད་དུང་ཚོད་དཀར་རྡོག་པོ་ཉེར་
བཞི་དང་དུས་ཚོད་རྩིས་ལེན་གྱི་འཕྲུལ་ཆས་རེ་བཅས་བཞག་ཡོད། ཁང་ཆུང་དྲུག་ཅུ་བོའི་
དབྱིབས་དང་རྣམ་པ་ཨ་ན་མ་ན་ཡིན་པས། སུས་ཀྱང་དེ་དག་གི་ཁྱད་པར་འབྱེད་དཀའ་བ་
རེད། གྲོང་ཁྱེར་འདིའི་ལོ་རྒྱུས་རྒྱུན་རིང་བའི་སྟབས་ཀྱིས་ཁང་པའི་འཛུགས་སྐྲུན་གྱི་བྱེད་
སྟངས་ཀྱང་ཅུང་ཟད་ཡ་མཚན་ཅན་ཡིན་མོད། འོན་ཀྱང་། དེས་གྲོང་ཁྱེར་གྱི་ཐུན་མོང་མ་
ཡིན་པའི་ཁྱད་ཆོས་དང་མཛེས་སྡུག་ཉམས་དམས་ཏིལ་ཙམ་ཡང་བཏང་མི་འདུག ཁང་པ་
278

བྱི་ལ་ནག་པོ།
དེ་དག་ནི་བསྲེགས་ནས་སྲ་མཁྲེགས་སུ་གྱུར་པའི་སོ་ཕག་དམར་པོ་མཐའ་ཟུར་ནག་པོ་ཅན་
གྱིས་བརྩིགས་པ་ཡིན་ལ། གྱང་ངོས་སུ་བལྟས་ན་མིག་མངས་ཀྱི་གཞོང་བ་ཆེན་པོ་ཞིག་དང་
ཡང་དག་མཚུངས། ཁང་པའི་མདུན་སྒོའི་ཀླད་ངོས་དང་ཟུར་གསུམ་དབྱིབས་ཀྱི་གྱང་སྟེང་གི་
མདའ་གཡབ་ཚང་མའི་སྟེང་དུ་དཔྱངས་གཡབ་སྤྲས་ཡོད་ཅིང་དེའི་ཆེ་ཆུང་ནི་ཁང་པའི་ཁག་
གཞན་པའི་རྒྱ་ཁྱོན་དང་ཀུན་ནས་འདྲ། སྒེའུ་ཁུང་དོག་ཅིང་ཟབ་ལ་དྲ་མིག་ཧ་ཅང་ཆུང་བ་
དང་དྲ་ཤིང་ཤིན་ཏུ་སྦོམ། རྒྱང་ནས་བལྟས་ཚེ། ཁང་ཀླད་ཧྲིལ་བོར་རྫ་ལེབ་བཏིངས་ཡོད་ཅིང་།
མདའ་གཡབ་ཀྱི་ཟུར་སྣེ་རིང་པོ་དེ་གྱ་གྱུར་ཡར་འཁྱིལ་ནས་འདུག ཁང་པའི་ཤིང་ཆའི་ཁ་
དོག་ནག་པོར་གྱུར་ཡོད་ཅིང་། སྟེང་དུ་འབུར་རིས་མང་པོ་བརྐོས་ཡོད་མོད། འོན་ཀྱང་རི་མོའི་
རིགས་མང་ཞིང་ཆེ་ཆུང་ཡང་མི་འདྲ་བ་སྣ་ཚོགས་འདུག དུས་ནམ་ཞིག་ཡིན་ཡང “ད་
ལྟ་དུས་ཚོད་ག་ཙམ་ཡིན་པ་མི་ཤེས” ཟེར་བའི་གྲོང་ཁྱེར་འདིའི་རྐོ་བཟོ་པ་དག་གིས་དངོས་
པོ་སྣ་གཉིས་རྐོ་བ་ཡིན་ཏེ། གཅིག་ནི་དུས་ཚོད་རྩིས་ལེན་འཕྲུལ་ཆས་དང་ཅིག་ཤོས་ནི་ཚོད་
དཀར་རེད། ཁོ་ཚོས་དངོས་པོ་རིགས་འདི་གཉིས་བརྐོས་པ་ཇི་མ་ཇི་བཞིན་ཐོན་ཡོད་པར་
མ་ཟད། གང་ན་རྣོ་གཟོང་གིས་བརྐོ་ཆོག་པའི་ས་ཞིག་ཡོད་ཚེ་དེ་གར་ཐུན་མོང་མ་ཡིན་པའི་
ལག་རྩལ་ངོམ་ནས་དེ་དག་གི་སྣང་བརྙན་བཞེང་གིན་ཡོད་པ་རེད།
ཁང་པའི་ནང་འཁོར་དང་ཕྱི་འཁོར་གྱི་རྣམ་པ་གཅིག་མཚུངས་ཡིན་ལ། ཁྱིམ་ཆས་
ཅ་ལག་དག་གི་བཟོ་སྟངས་ཀྱང་ལུགས་གཅིག་ནས་ཐོན་པ་དང་འདྲ། ས་ངོས་སུ་སོ་ཕག་
གྲུ་བཞི་བཏིངས་འདུག་ཅིང་ཅོག་ཙེ་དང་རྐུབ་སྟེགས་ཤིང་ཆ་ནག་པོས་བཟོས་ཡོད་ལ། དེ་
དག་གི་སུག་པ་ནི་ཕྲ་ཞིང་གུག་པའི་ཁྱིའི་སྡེར་མོའི་དབྱིབས་དང་འདྲ། གྱང་ཐབ་མཐོ་ཞིང་
ངོས་ཡངས་པ་དང་། མདུན་ཕྱོགས་སུ་སྔར་བཞིན་དུས་ཚོད་རྩིས་ལེན་འཕྲུལ་ཆས་དང་
ཚོད་དཀར་ཀྱི་གཟུགས་རིས་བརྐོས་འདུག་པར་མ་ཟད། གྱང་ཐབ་ཀྱི་གཉའ་ན་དུས་ཚོད་
རྩིས་ལེན་འཕྲུལ་ཆས་ངོ་མ་ཞིག་བཞག་ཡོད་ཅིང་། དེས “ཐག་ཐག་ཐག” ཅེས་པའི་སྒྲ་
279

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དབྱངས་ཧ་ཅང་སྙན་ཞིང་གསལ་བ་ཞིག་སྒྲོག་གིན་མཆི་ཞིང་། གྱང་ཐབ་ཀྱི་ལོགས་གཉིས་
སུ་རྫ་བུམ་རེ་བསླངས་འདུག་ལ། དེའི་ནང་དུའང་ཚོད་དཀར་བཙུགས་ཡོད། ཚོད་དཀར་
རེ་དང་དུས་ཚོད་རྩིས་ལེན་འཕྲུལ་ཆས་རེའི་བར་དུ་རྫ་ཆས་ལས་བཟོས་པའི་རྒྱ་ནག་ཧ་
ཤང་རེ་བཞེངས་ཡོད་ཅིང་། དེའི་ཕོ་བ་ཆེན་པོའི་སྟེང་དུ་སྒོར་ཞིང་ཆེ་བའི་ཁུང་བུ་ཞིག་
བཏོད་འདུག་ལ།དེའི་ནང་དུ་བལྟས་ཚེ་ཆུ་ཚོད་འཁོར་ལོའི་གཞོང་བ་ཞིག་མཐོང་ཐུབ།
གྱང་ཐབ་ཡོངས་རྫོགས་གཏོས་ཆེ་ཞིང་ཕུགས་ཟབ་ལ་བུད་ཤིང་འཇོག་སའི་སྟེགས་
བུ་ནི་རྣམ་པ་ཁྱད་མཚར་ཅན་དུ་བཟོས་ཡོད་པས་ཤིན་ཏུ་མི་སྡུག་པ་ཞིག་རེད། ཐབ་ནང་
དུ་ཡུན་རིང་ལ་ཞི་རྒྱུ་མེད་པའི་མེ་ཤུགས་དྲག་པོ་ཞིག་འབར་བཞིན་ཡོད་ལ། ཐབ་མགོར་
སླ་ང་ཆེན་པོ་ཞིག་བསྐྱོན་ཡོད་པ་དང་སླ་ངའི་ནང་དུ་སྐྱུར་ཚལ་དང་ཕག་ཤ་བཙོས་འདུག་
ཅིང་། ཁྱིམ་བདག་མ་རྣམས་སླ་ངའི་གཡས་གཡོན་དུ་ཕུག་རོན་འཁོར་འཁོར་བྱེད། མོ་
ནི་གཟུགས་ཆུང་ཞིང་ཤ་རྒྱགས་པའི་རྒན་མོ་ཞིག་ཡིན་ལ། མིག་ཟུང་སྔོ་ལིང་ལིང་དང་ངོ་
གདོང་དམར་ལམ་ལམ་བྱེད། མོས་མགོ་ལ་ཞྭ་མོ་རྩེ་འབིག་ཅིག་གོན་པ་དང་སྟེང་དུ་དར་
སྐུད་སྨུག་པོ་དང་སེར་པོ་བྲེས་ཡོད་པར་མ་ཟད། རྒྱབ་ཏུ་གསོ་མ་དང་བལ་སྤུ་བསྲེས་ཏེ་
བཏགས་པའི་ལྭ་བ་དམར་སེར་ཞིག་གྱོན་པ་དང་། ལྭ་བའི་རྒྱབ་ངོས་ཐུང་ལ་སྟེང་དུ་གཉེར་
མ་ཤར་ཤུར་དུ་བབས་ཡོད་མོད། དོན་དངོས་སྟེང་། ལྭ་བ་ཧ་ཅང་རིང་པོ་ཞིག་མིན་པས་ཐུ་
སྣེ་བརླ་ངོས་སུ་རེག་པ་ཙམ་རེད། མོའི་སྒྱིད་པ་ཅུང་ཟད་སྦོམ་པ་དང་སྲེ་ལོང་ཡང་ཧ་ཅང་
སྲ་མཁྲེགས་ལྡན་ལ། རྒྱུ་སྤུས་ལེགས་པའི་རྐང་འབོབ་རིང་པོ་ཞིག་གིས་དེ་དག་ཐམས་ཅད་
ཡོངས་སུ་བསྒྲིབས་ནས་འདུག་པ་དང་། རྐང་པའི་ཀོ་ལྷམ(ལྷམ་ངོས་མདོག་དམར་སྐྱ་ཅན)
སྟེང་ནམ་རྒྱུན་ལྷམ་སྒྲོག་སེར་པོ་ཞིག་སྒྲོག་ཡོད་ཅིང་། དེའི་སྒྲོག་སྟངས་ནི་ཚོད་དཀར་ཀྱི་
རྣམ་པ་དང་ཀུན་ནས་མཚུངས། མོའི་གཡོན་ལག་གི་མཁྲིག་མའི་སྟེང་ཧོ་ལན་རྒྱལ་ཁབ་
ཀྱི་ཆུ་ཚོད་འཁོར་ལོ་ལྗིད་ཏིག་ཏིག་ཅིག་གོན་ཡོད་ཅིང་། གཡས་ལག་གིས་ཁེམ་བུ་ཡུ་
280

བྱི་ལ་ནག་པོ།
རིང་ཞིག་བཟུང་ནས་སླ་ངའི་ནང་གི་སྐྱུར་ཚལ་དང་ཕག་ཤ་དཀྲུག་བཞིན་འདུག མོའི་
རྐང་པའི་འགྲམ་དུ་བྱི་ལ་དཀར་ཁྲ་ཚོན་པོ་ཞིག་ཡོད་པ་དང་། རྔ་མའི་སྟེང་དུ་གསེར་ཚོན་
བྱུགས་པའི་ཆུ་ཚོད་འཁོར་ལོའི་རྩེད་ཆས་ཤིག་བཏགས་ཡོད་པ་དང་། དེ་ནི་བྱིས་པ་རྣམས་
ཀྱིས་པྲ་ཆལ་བྱས་ཏེ་རྩེ་སྤྱད་དུ་བཟོས་པ་ཞིག་རེད།
དུད་ཁྱིམ་རེར་བྱིས་པ་བསྡོམས་པས་གསུམ་རེ་ཡོད་ཅིང་། ཁོ་ཚོས་ར་བའི་ནང་དུ་
ཕག་ལ་ལྟོ་ལྡུད་ཀྱིན་འདུག ཁོ་ཚོ་རེ་རེའི་སྐྱེས་གཟུགས་ཀྱི་རིང་ཚད་ལ་དབྱིན་ཁྲེ་གཉིས་
ཙམ་ཡོད་ཅིང་། མགོ་ལ་རྩེ་མོ་ཤིན་ཏུ་མཐོ་བའི་ཞྭ་མོ་ཟུར་གསུམ་གྱོན་ཡོད་པར་མ་ཟད།
ཚང་མས་རྐུབ་འཕོངས་བསུམས་པའི་དོར་ཐུང་དང་དམར་མདོག་གི་བལ་རྒྱུ་རྐང་འབོབ།
སྨུག་མདོག་གི་རྔུལ་ལེན་རེ་དང་དེ་བཞིན་དུ་ལྷམ་སྒྲོག་དངུལ་གྱིས་ཤན་པའི་ལྗིད་རྫོབ་ཆེ་
བའི་ལྷམ་ཆ་རེ་དང་མུ་ཏིག་གི་སྒྲོག་གུ་བརྒྱབ་པའི་ལྭ་རིང་རེ་གོན་ཡོད་པ་རེད། གཞན་
ཡང་། བྱིས་པ་རེ་རེས་ཁ་ནང་དུ་ཐ་མག་རྐང་རེ་བཙུགས་ཡོད་པ་དང་། གཡོན་ལག་གིས་
ད་དུང་ཆུང་ཞིང་ལྕི་བའི་དུས་ཚོད་འཁོར་ལོ་རེ་བཙིར་ཡོད་ལ། ཚང་མས་དུས་ཚོད་ལ་
ལྟ་བཞིན་ཐ་མག་ཁམ་གང་རེ་རྔུབ་པར་བྱེད་ཅིང་ཡང་ཐ་མག་ཁམ་གང་རེ་རྔུབ་བཞིན་
དུས་ཚོད་ལ་ལྟ་བར་བྱེད། ཧ་ཅང་ཚོ་ཞིང་སྒྱིད་ལུག་ལྡན་པའི་ཕག་པ་དེ་སྐབས་རེར་ས་ལ་
ཟགས་པའི་ཚོད་དཀར་གྱི་ལོ་མ་ཟ་བར་རྔམ་ཞིང་རེ་འགར་རྔ་མའི་སྟེང་དུ་བཏགས་པའི་
རྩེད་ཆས་ཀྱི་དུས་ཚོད་འཁོར་ལོ་དེ་ལ་རྐང་འཕྲ་འདེབས་པར་བྲེལ་འདུག རྩེད་ཆས་དེ་
ཡང་བྱིས་པ་མ་རབས་ཚོས་བསམ་གཟས་ཏེ་བཏགས་པ་ཡིན་ཏེ། ཁོ་ཚོའི་དམིགས་ཡུལ་ནི་
ཕག་པ་རྣམས་ལ་ཡང་བྱི་ལ་ལྟར་མཛེས་རྒྱན་སྤྲ་རྒྱུ་དེ་རེད།
ཁང་པ་རེ་རེའི་སྒོ་མདུན་དུ་རྒྱབ་བསྙེས་མཐོ་བའི་ཀོ་བཟོས་རྐུབ་སྟེགས(ཁང་པའི་
ནང་གི་ཅོག་ཙེ་དང་འདྲ་བར་སུག་པ་ཁྱི་ལྟར་གུག་འདུག)རེ་བཞག་ཡོད་ལ། རྐུབ་སྟེགས་
སྟེང་དུ་ཁྱིམ་ཚང་གི་བདག་པོ་སྟེ། ལུས་པོ་རྒྱགས་ཤིང་གཟུགས་པོ་ཐུང་བའི་མི་དྲག་རྒན་པོ་
281

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིག་ཙོག་ཡོད་ཅིང་། ཁོ་ནི་བལྟས་པ་ཙམ་གྱིས་མ་ནེ་ཉིས་བརྩེགས་ཐོགས་པ་ལྟར་གདོང་
གི་ཤ་རྒྱགས་པའི་སྟེང་མིག་ཟུང་ཆེན་པོ་དེ་ཡང་གྲིམ་རིག་རིག་བྱེད། ལུས་ཀྱི་གྱོན་པ་དག་
ནི་བྱིས་པ་དེ་དག་དང་ཕལ་ཆེར་འདྲ་བས་འདིར་མང་པོ་སྨྲ་བའི་དགོས་པ་མི་འདུག འོན་
ཀྱང་མི་འདྲ་བའི་ཁྱད་པར་ཞིག་ནི། ཁོའི་རྭ་ཙེ་ནི་བྱིས་པ་དེ་དག་ལས་ཀྱང་ཆེ་ཞིང་ཁ་ནང་
ནས་ཕྱིར་ཕུད་པའི་དུ་རླངས་ཀྱང་ཁོ་ཚོ་ལས་ཆེས་ཆེར་བརྒལ་བར་སྣང་། དེ་ལས་གཞན།
ཁོ་ལ་ཡང་བྱིས་པ་དེ་དག་དང་འདྲ་བར་ཆུ་ཚོད་འཁོར་ལོ་ཞིག་ཡོད་མོད། འོན་ཀྱང་། དེ་
ནི་རང་གི་ཁུག་མའི་ནང་དུ་བཅུག་ཡོད་པ་རེད། དོན་དངོས་སྟེང་། ཁོ་ལ་ད་དུང་ཆུ་ཚོད་
འཁོར་ལོ་ལས་ཀྱང་ཆེས་གཅེས་པར་འཛིན་པའི་དངོས་པོ་ཞིག་ཡོད་ལ། དངོས་པོ་དེ་ཅི་
ཞིག་ཡིན་ཟེར་ན། ངས་ཅུང་ཙམ་ནས་འགྲེལ་བཤད་གསལ་བོ་ཞིག་བྱེད་ཆོག ཁོ་དེ་གར་
ཙོག་སྟེ་རྐང་པ་གཡས་པ་གཡོན་པའི་སྟེང་དུ་བཀལ་ཡོད་ཅིང་སྒམ་ཚུགས་ཤིག་མངོན་
ནས་མགོ་ནས་མཇུག་བར་དུ་མིག་འབྲས་ཤིག(མ་མཐའ་ཡང་མིག་འབྲས་གཅིག)གིས་
ཐང་དཀྱིལ་གྱི་དངོས་པོ་གང་ཞིག་ལ་ཧུར་རེར་བལྟས་འདུག
དངོས་པོ་དེ་ནི་གྲོང་ཁྱེར་གྱི་ཚོགས་འདུ་ཁང་གི་ཚོམས་ཆེན་ཀླད་ཀྱི་མཆོད་རྟེན་ནང་
དུ་ཡོད། གྲོང་ཁྱེར་གྱི་ཚོགས་མི་རྣམས་ནི་གཟུགས་ཐུང་ཞིང་ཤ་རྒྱགས་པ། གདོང་ལ་སྣུམ་
འོད་འཁྱུག་ཅིང་། མིག་འབྲས་སྒོར་ཞིང་ཆེ་ལ་མ་ནེ་ཉིས་བརྩེགས་མཐུག་པོ་ཅན་ཏག་ཡིན་
ཞིང་།ལུས་ཀྱི་གོན་པ་ནི “ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་བའི་གྲོང་ཁྱེར་གྱི་
སྡོད་དམངས་རྣམས་ལས་མང་ཞིང་ལྷམ་སྟེང་གི་དངུལ་སྒྲོག་ཀྱང་དེ་དག་ལས་ཆེ་བ་རེད།
ང་རང་གྲོང་ཁྱེར་འདིར་གནས་བཅས་པ་ནས་བཟུང་ཁོ་ཚོས་ཐེངས་འགར་ཁྱད་པར་ཅན་
གྱི་ཚོགས་འདུ་བསྡུས་པ་དང་། གཤམ་གྱི་གྲོས་ཆོད་གལ་ཆེན་གསུམ་ལ་འཐད་པ་བྱུང་།
གཅིག བྱ་དངོས་ཀྱི་གདོད་མའི་ཆོས་ཉིད་གཏོར་བ་ནི་ནོར་འཁྲུལ་ཡིན་པ།
གཉིས། “ད་ལྟ་དུས་ཚོད་ག་ཙམ་ཡིན་པ་མི་ཤེས་པའི” གྲོང་ཁྱེར་ཕྱི་རོལ་གྱི་དངོས་པོ་
282

བྱི་ལ་ནག་པོ།
དང་ལེན་མི་བྱེད་པ།
གསུམ། ང་ཚོ་དུས་གཏན་དུ་རང་ཉིད་ཀྱི་དུས་ཚོད་འཁོར་ལོ་དང་ཚོད་དཀར་ལ་བློ་
དཀར་དགོས་པ།
མཆོད་རྟེན་དེ་ནི་གྲོས་ཚོགས་ཁང་གི་ཀླད་དུ་ཡོད་ཅིང་། ནང་དུ་ཅོང་ཁང་ཞིག་བཞེངས་
ཡོད་ལ། ཅོང་ཁང་ནང་དུའང་གནའ་ནས་ད་བར་དུ་ཡུལ་མི་ཚོའི་ང་རྒྱལ་དུ་བརྩི་ཆོག་པའི་
གཅེས་དངོས་ཏེ། “ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་བའི་གྲོང་ཁྱེར་གྱི་དུས་
ཅོང་ཆེན་མོ་བཞུགས་སུ་གསོལ་ཡོད། འདི་ནི་ཀོ་བས་བཏུམས་པའི་རྒྱབ་བསྙེས་ཅན་གྱི་རྐུབ་
སྟེགས་སུ་ཙོག་པའི་མི་དྲག་རྣམས་ཀྱིས་ཧུར་རེར་ལྟ་བཞིན་པའི་དངོས་པོ་དེ་རེད།
ཅོང་ཆེན་འདི་ལ་བསྡོམས་པས་ཅོང་གཞོང་བདུན་ཡོད་ཅིང་། མཆོད་རྟེན་གྱི་ངོས་
བདུན་པོ་རེར་ཅོང་གཞོང་རེ་ཡོད་པས། ཡུལ་མི་རྣམས་གང་དུ་བསྡད་ཀྱང་ཟུར་མི་འདྲ་
བའི་ངོས་ནས་དུས་ཅོང་གི་ངོ་གདོང་ལག་མཐིལ་དུ་སྐྱུ་རུ་ར་བཞག་པ་ལྟར་ཧ་ཅང་གསལ་
ལྷང་ངེར་མཐོང་ཐུབ། དུས་ཅོང་གི་ངོས་གཞི་ཤིན་ཏུ་དཀར་ཞིང་ཡངས་ལ། དུས་ཚོད་ཀྱི
མདའ་ཁབ་ལྗིད་རྫོབ་ཆེ་ཞིང་ཁ་དོག་ནག་རོག་གེར་འདུག ཅོང་ཁང་ནང་དུ་གཉེར་པ་
ཞིག་ཡོད་ཅིང་ཁོའི་ལས་འགན་ནི་དུས་ཅོང་འདི་ལ་ཆེད་དུ་དོ་དམ་བྱེད་རྒྱུ་དེ་རེད། འདི་
ནི་གྲོང་ཁྱེར་ཧྲིལ་བོའི་ནང་གི་ལས་ཀ་ཆེས་ཡང་མོ་ཞིག་སྟེ། རྒྱུ་མཚན་ནི་ཡུལ་མི་རྣམས་
ཀྱིས་གནའ་ནས་ད་བར་དུ “ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་བའི་གྲོང་ཁྱེར་
གྱི་ཅོང་ཆེན་ལ་བར་ཆད་གང་ཞིག་བྱུང་བ་གཏན་ནས་དྲན་རྒྱུ་མེད་པའི་སྟབས་རེད། ཡིན་
ན་ཡང་། ཉེ་བའི་དུས་སུ། ཏག་ཏག་འདི་ལྟ་བུའི་དོན་དག་ཅིག་བྱུང་བའི་དབང་དུ་བཏང་
ནའང་དེ་ནི་རྩ་བ་ནས་ལུགས་དང་འགལ་བ་ཞིག་ཏུ་འདོད་དེ། ཅོང་ཆེན་འདིས་ཡི་གེའི་
ཟིན་བྲིས་བྱུང་བའི་གནའ་བོའི་དུས་སྐབས་ནས་མགོ་བརྩམས་ཏེ་འཛུར་བ་མེད་པའི་
དུས་ཚིགས་དག་ཡང་དག་པའི་སྒོ་ནས་ཀུན་ལ་སྙན་སྒྲོན་ཞུས་ཏེ་ཡོང་བ་རེད། དོན་དངོས་
283

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྟེང་། རང་སྐྱོང་གྲོང་ཁྱེར་འདིའི་དུས་ཅོང་གཞན་པ་དག་གི་གནས་ཚུལ་ཡང་འདི་ག་ཉིད་
ལས་མ་འདས། འཇིག་རྟེན་སྟེང་འདི་འདྲའི་དུས་ཚོད་ཐིག་པོར་ལྟ་བའི་ས་ཆ་ཞིག་མཐོང་མ་
མྱོང་། ནམ་རྒྱུན་ཆུ་ཚོད་བཅུ་གཉིས་པར་ཐོན་པའི་སྐབས་སུ་ཅོང་ཆེན་འདིས་སྨྲ་ལྕེ་རྣམ་པར་
གཡོ་བཞིན་དུས་ཐོག་ཏུ་དེ་ལྟར་བསྒྲགས་པ་ན། དེ་ལ་སྐྱབས་འཆའ་བའི་རྗེས་འཇུག་པ་ཀུན་
གྱིས་མ་བགྲོས་རང་མཐུན་གྱིས་མགྲིན་སྒོ་ཆེས་ཆེར་ཕྱེ་སྟེ་དུས་མཉམ་དུ་བྲག་ཅ་ལྟ་བུའི་ལད་
མོ་བྱེད་པ་རེད། མདོར་ན། རང་སྐྱོང་གྲོང་ཁྱེར་འདིའི་ལྷག་བསམ་ལྡན་པའི་རང་དབང་གི་
སྡོད་དམངས་རྣམས་ནི་ཁོ་ཚོའི་ཚོད་དཀར་ལ་དུངས་པ་ཤིན་ཏུ་ཟབ་མོ་ཡོད་ཅིང་། ཁྱད་པར་
དུ་རང་གི་དུས་ཅོང་ཆེན་པོ་འདིའི་ཆེ་བའི་ཐད་དུ་ངའོ་སྙམ་པའི་ང་རྒྱལ་ཞིག་སྐྱེ་བཞིན་ཡོད།
གྲོང་ཁྱེར་ནང་དུ་གོ་གནས་གང་ཞིག་ཁུར་བའི་མི་ཞིག་ཡིན་ཚེ། དེ་ལ་གཞན་གྱི་བརྩི
བཀུར་ཅི་རིགས་འཐོབ་ཀྱིན་ཡོད། “ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་བའི་གྲོང་
ཁྱེར་འདིའི་ཅོང་ཁང་གི་གཉེར་པའི་ཐོབ་ཐང་ནི་གོ་གནས་ཆེས་བཟང་པོ་ཞིག་ཡིན་པས་ཁོ་
ནི་འཇིག་རྟེན་སྟེང་གི་བརྩི་བཀུར་ཆེས་ལེགས་པོ་ཐོབ་པའི་མི་སྣ་ཡིན། རང་སྐྱོང་གྲོང་ཁྱེར་
འདིའི་ནང་དུ་ཁོའི་གོ་གནས་ནི་རྩེ་མོའི་རྩེ་མོར་གནས་ཡོད་པས་འདི་གའི་ཕག་པ་རྣམས་
ཀྱིས་ཀྱང་ཁོ་ལ་གུས་པའི་མིག་གིས་དད་བཀུར་བྱེད་ཀྱིན་ཡོད། གྲོང་ཁྱེར་ནང་གི་མི་དྲག་
གང་རུང་དང་བསྡུར་ན། ཁོའི་ལྭ་རིང་གི་རྒྱབ་སྣེ་སུ་ལས་ཀྱང་ཆེས་ཆེར་རིང་ཞིང་། གཞན་
ཡང་། ཁོའི་རྭ་ཙེ་དང་ལྷམ་སྒྲོག མིག་ཟུང་། ཕོ་བ་སོགས་ཐམས་ཅད་གཞན་ལས་ཆེ་བ་དང་།
མ་ནེ་ཡང་ཉིས་བརྩེགས་ཅན་ཁོ་ན་མ་ཡིན་པར་སུམ་བརྩེགས་ཀྱི་རིམ་པར་ཆགས་འདུག
ངས་འདི་ལྟར “ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་བའི་གྲོང་ཁྱེར་འདིའི་
བདེ་སྐྱིད་དང་འཆམ་མཐུན་གྱི་རྣམ་པ་ཡི་གེའི་ལམ་ནས་གཟབ་འབྲི་བྱས་པ་ཡིན་མོད།
ཡིན་ན་ཡང་། ཡིད་ཕངས་པ་ལ། འདི་འདྲའི་མཛེས་སྡུག་ལྡན་པའི་གཟུགས་བརྙན་ལ་གཞི
ནས་བསམ་ཡུལ་ལས་འདས་པའི་གཏོར་བརླག་ཅིག་ཐེབས་བྱུང་།
284

བྱི་ལ་ནག་པོ།
དུས་ཡུན་རིང་པོའི་ནང་དུ། སྤྱང་གྲུང་འཛོམས་པའི་ཡུལ་མི་རྣམས་ཀྱི་ཁྲོད་དུ “རིའི་
ཕ་རོལ་ནས་ཡོང་བའི་མི་དེ་ནི་ངེས་པར་བཀྲ་ཤིས་པ་ཞིག་མིན” ཟེར་བའི་སྐད་ཆ་ཞིག་ས་
ཁྱབ་རྡོ་ཁྱབ་ཏུ་གྱུར། ད་ལྟ་བལྟས་ན། སྐད་ཆ་འདི་ལ་དངོས་གནས་མ་འོངས་ལུང་བསྟན་གྱི་
མངོན་མཁྱེན་ཞིག་འདུག ཁེ་ཉིན་གྱི་ཉིན་གུང་གི་ཆུ་ཚོད་བཅུ་གཉིས་ལ་སྐར་མ་ལྔ་ཡིས་མ་
ཐོན་པའི་སྐབས་དེར། ཤར་ཕྱོགས་ཀྱི་རི་རྩེ་ནས་ཧ་ཅང་ཡ་མཚན་ཅན་གྱི་སེམས་ཅན་ཞིག་
མངོན་བྱུང་།དོན་འདིས་ཡུལ་མི་རྣམས་ལ་ངང་ངམ་ཤུགས་ཀྱིས་རང་དབང་མེད་པར་ཤ་སྒྲིམ་
དུ་བཅུག་པ་དང་། ཀོ་བས་གཡོགས་པའི་རྐུབ་སྟེགས་སྟེང་དུ་ཙོག་པའི་མི་དྲག་དེ་ཚོས་མིག་
འབྲས་ཡ་གཅིག་གིས་འཇིགས་དངངས་དང་བཅས་དོན་དག་ཅི་འབྱུང་ལ་ལྟ་ཞིང་། མིག་
འབྲས་ཡ་གཅིག་གིས་སྔར་བཞིན་མཆོད་རྟེན་ནང་གི་ཅོང་ཆེན་ལ་ཧྲིག་གེར་བལྟས་འདུག
ཆུ་ཚོད་བཅུ་གཉིས་ལ་སྐར་མ་གསུམ་གྱིས་ཆད་པའི་སྐབས་སུ། ཡུལ་མི་རྣམས་ཀྱིས་
ཅི་ཡིན་འདི་ཡིན་མི་ཤེས་པའི་སེམས་ཅན་དེ་ནི་མ་གཞིར་གཟུགས་པོ་ཐུང་བའི་ཕྱི་གླིང་གི་
གཞོན་ནུ་ཞིག་ཡིན་པ་ཤེས་ལ། དེ་ནི་ཁོ་རང་ཧ་ཅང་མགྱོགས་པའི་མྱུར་ཚད་ཅིག་ལ་བརྟེན་
ནས་མར་མཆོངས་ཡོང་བས་ཁོ་ཚོས་ཅུང་མ་འགོར་བར་མི་ཇི་འདྲ་ཞིག་ཡིན་པ་གསལ་བོར་
མཐོང་བྱུང་བ་རེད། “ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་བའི་གྲོང་ཁྱེར་གྱི་མི་
རྣམས་ཀྱིས་གོན་པ་འདི་འདྲའི་སྤུས་ལེགས་གྱོན་པའི་མི་སྐྱེན་པོ་ཞིག་མཐོང་མ་མྱོང་། ཁོའི
གདོང་མདོག་ཅུང་ཟད་སེར་ཞིང་སྣ་རྩེ་གླག་རྒོད་ཀྱི་མཆུ་ལྟར་གུག་ཡོད་པ་དང་། མིག་འབྲས་
སྲན་རིལ་ལྟར་ཧ་ཅང་ཆུང་ཞིང་ཁ་ཆེ་བ་དང་སོ་ཡི་ཐགས་བཟང་ཞིང་མདངས་དཀར་ལ། སོ་
ཡི་མཛེས་པ་སྟོན་ཆེན་ཁོས་ཤུགས་ཀྱིས་ཧ་དགོད་བྱས་ཏེ་ཁ་འགྲམ་ལྟག་ལ་ཐོན་པར་བྱེད།
ཁོའི་གདོང་གི་ཕྱེད་ཀ་འཛིངས་ཤིང་ཡེགས་པའི་སྨ་རས་བསྒྲིབས་ཏེ་ཕྱིར་མི་མངོན་པ་དང་།
མགོ་རུ་ཞྭ་མོ་གོན་མེད་ཀྱང་སྐྲ་ལོ་དུང་ལྟར་འཁྱིལ་ནས་གྲ་དག་པོར་འདུག ཁོས་ལུས་ལ་
ཤིན་ཏུ་འཚམ་པའི་ལྭ་བ་ནག་པོ(ལྭ་བའི་ཁུག་མ་ཡ་གཅིག་ལས་མདོག་དཀར་པོའི་ལག་
285

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཕྱིས་སྣེ་མོ་རིང་པོ་ཅན་ཞིག་ཕྱིར་བསྣར་འདུག)ཁུག་རྟའི་མཇུག་སྒྲོའི་དབྱིབས་ལྟར་རྒྱབ་
སྣེ་ཐུར་དུ་འཕྱང་བ་ཞིག་བཀླུབས་པ་དང་། གཞན་ཡང་མདོག་ནག་པོའི་རྐང་འབོབ་རིང་པོ་
དང་དོར་མ་ནག་པོ་པུས་མོའི་མཚམས་ལ་ཐོན་པ་ཞིག་དང་ལྗིད་རྫོབ་ཆེ་བའི་ཀོ་ལྷམ་ཞིག་
གོན་ཡོད་ལ། སྟེང་དུ་ལྷམ་སྒྲོག་མེད་པར་ཕྱེ་ལེབ་དབྱིབས་ཀྱི་མདོག་ནག་པོའི་དར་སྐུད་ཀྱི་
མདུད་ལོག་ཅིག་བསྒྲིལ་འདུག ཁོའི་མཆན་འོག་ཅིག་ཏུ་ཞྭ་མོ་ཆེན་པོ་ཞིག་བཙིར་ཡོད་
ཅིང་། མཆན་འོག་གཞན་དུའང་རང་གི་གཟུགས་པོའི་རིང་ཚད་ལས་ཕལ་ཆེར་ལྡབ་ལྔས་
མཐོ་བའི་ཨོག་ལེན་ཞིག་བཙིར་འདུག་པ་དང་། གཡོན་ལག་གིས་གསེར་གྱི་སྣ་རུ་ཞིག་
བཟུང་ནས་གོམ་སྟབས་ཡ་མཚན་ཅན་ཞིག་སྒྱུར་བཞིན་འཕུར་མ་ལྡིང་གིས་མར་མཆོང་
ཡོང་བའི་དུས་མཚུངས་སུ། སྐད་ཅིག་ཙམ་ལ་ཡང་སྣ་ཐ་འཐེན་རྒྱུ་མཚམས་མི་འཇོག་ཅིང་
གདོང་ལ་ཧ་ཅང་ཡིད་ཚིམ་པའི་ཉམས་སྣང་ཞིག་ཤར་འདུག ཨ། གནམ་རྒན་མ། འདི་
ནི “ད་ལྟ་དུས་ཚོད་ག་ཙམ་ཡིན་པ་མི་ཤེས་པའི” གྲོང་ཁྱེར་འདིའི་རང་དབང་ལྡན་པའི་
ཡུལ་མི་རྣམས་ལ་ཆ་མཚོན་ནས་བཤད་ན་དངོས་གནས་ཡ་མཚན་པའི་དོན་ཞིག་རེད།
དྲང་མོར་བཤད་ན། ལྟས་ངན་འདིས་མཆུ་འདབ་ལྷུག་ལྷུག་ཏུ་དགོད་ཀྱིན་ཡོད་ན་
ཡང་། གདོང་ཡོངས་སུ་ཧམ་ཤེད་ཆེ་ཞིང་གུས་ལུགས་མེད་པ་དང་གནག་སེམས་རབ་ཏུ་ཆེ་
བའི་ཉམས་འགྱུར་ཞིག་མངོན་འདུག ཁོ་རང་དེ་ལྟར་འཕུར་མ་ལྡིང་གིས་གྲོང་ཁྱེར་ནང་
དུ་འཛུལ་བའི་སྐབས་སུ། ཁོའི་ལྷམ་སྒྲོག་བྲལ་བའི་ཚུགས་ཀ་ཡ་མཚན་ཅན་གྱི་བྲོ་ལྷམ་
དེས་མི་རྣམས་ལ་རྣམ་རྟོག་མི་ཉུང་བ་ཞིག་བསྐྱེད་བྱུང་། ཉིན་དེར་ཁྲ་ཆུང་མིག་གིས་མི་དེ་
དངོས་སུ་མཐོང་མྱོང་བའི་གྲོང་ཁྱེར་གྱི་མི་ཚོས་ཀྱང་ཁོའི་ཁུག་རྟའི་མཇུག་སྒྲོའི་དབྱིབས་
ཅན་གྱི་གོན་པའི་ཁུག་མ་ནས་མར་དཔྱངས་པའི་སེང་རས་ཀྱི་ལག་ཕྱིས་དཀར་པོ་འོད་
འཚེར་བ་ཅན་དེའི་འོག་ཏུ་མཐར་གཏུགས་ན་དངོས་པོ་ཅི་ཞིག་སྦས་ཡོད་པར་ལྟ་འདོད་
སྐྱེ་བཞིན་ཡོད་པ་རེད། ཡིན་ན་ཡང་། མི་ངན་འདིས་གཞན་ལ་ཁོང་ཁྲོ་སློང་བར་བྱེད་པ་
286

བྱི་ལ་ནག་པོ།
ཞིག་ནི། མཚམས་རེར་སི་ཕན་རྒྱལ་ཁབ་ཀྱི་ཉམས་འགྱུར་ལྡན་པའི་རྐང་བྲོ་རེ་འཁྲབ་པ་
དང་ལན་རེར་སྒོར་བྲོ་རེ་འཁྲབ་འོངས་ལ། གང་ལྟར་འཇིག་རྟེན་སྟེང་ན་ཕལ་ཆེར་ཚིགས་
འགྲོས་འདི་འདྲ་ཅན་གྱི་བྲོ་གར་ཞིག་འཁྲབ་ཚུལ་མེད་པ་འདྲ།
རང་སྐྱོང་གྲོང་ཁྱེར་འདིའི་ཡ་རབས་གཞུང་དྲང་གི་མི་རྣམས་ལ་མིག་འབྱེད་འཛུམ་
གྱི་ཁོམ་ལོང་ཡང་མ་བྱུང་བའི་སྐབས་དེར། ཆུ་ཚོད་བཅུ་གཉིས་ལ་ད་དུང་སྐར་མ་ཕྱེད་ཀྱིས་
མ་ཐོན་པར་འདུག་ཅིང་། འཆལ་པོ་དེ་མདའ་འཕངས་པ་ལྟར་ཁོ་ཚོའི་གྲས་སུ་ཐོན་བྱུང་།
ཁོས་སྐབས་འགར་རྐང་འདྲེད་རྒྱག་བཞིན་ཞབས་བྲོ་འཁྲབ་པ་དང་། མཚམས་རེར་རྐང་
བ་གཡུག་བཞིན་སྒོར་བྲོ་རླུང་འཁོར་ལྟ་བུ་ཞིག་འཁྲབ་རྗེས། བྱ་ཕོས་གཤོག་པ་རྡེབ་པའི་
སྟངས་སྟབས་ཀྱིས་མཆོང་ཐེངས་གཅིག་གིས་གྲོས་སྡུར་ཁང་གི་ཀླད་ཀྱི་ཅོང་ཁང་དུ་ལྡིང་ལ།
སྐབས་དེར། ཅོང་ཁང་གི་གཉེར་པ་ཧ་ལས་ཏེ་བློ་ཕམ་ཡིད་ཆད་དམ་ཡང་ན་སྒམ་ཚུགས་
ཐོན་པའི་ཚུལ་གྱིས་དེ་གར་ཙོག་སྟེ་ཐ་མག་འཐེན་གྱིན་འདུག ཡིན་ན་ཡང་། ལྟས་ངན་
དེས་ཁོའི་སྣ་ནས་བཟུང་སྟེ་བཙིར་ཙམ་དང་འཐེན་ཙམ་བྱས་རྗེས་ཞྭ་མོ་ཟུར་གསུམ་ཅན་
དེ་ཁོའི་མགོ་ལ་བསྐོན་ཏེ་ཁོའི་མིག་དང་མཆུ་གཉིས་ཀྱང་བསྒྲིབས་ཏེ་མི་མཐོང་བར་བྱས་
པ་དང་། དེའི་མུར་ཨོག་ལེན་དེ་ཡར་བཏེགས་ཏེ་ཁོ་ལ་ཤུགས་ཀྱིས་རྡུང་མགོ་བརྩམས་བྱུང་།
གཉེར་པའི་ལུས་པོ་དེ་ལྟར་ཤིན་ཏུ་རྒྱགས་པོ་ཆགས་ཡོད་པ་དང་། ཨོག་ལེན་ནི་ཕྱི་ལྡིར་
ནང་སྟོང་ཡིན་པས་དེས་གཞུ་བའི་སྐབས་སུ་སྐད་སྒྲ་ནི་གསལ་ཞིང་སྐྱེད་ཆེ་བ་ཞིག་རེད།
གལ་ཏེ་ཁྱོད་ཀྱིས་སྒྲ་འདི་ཐོས་ཡོད་པ་ཡིན་ན། དེ་ནི་ཚོགས་པ་ཞིག་གི་སྒྲ་དམའ་མོའི་རྔ་
རྡུང་མཁན་པོ་དག་གིས་མཉམ་གཅིག་ཏུ “ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་
བའི་གྲོང་ཁྱེར་འདིའི་མཆོད་རྟེན་ནང་དུ་གདོན་འདྲེའི་རྔ་བོ་ཆེ་ཞིག་བརྡུངས་པ་རེད་ཅེས་
ཟེར་ངེས་ཡིན་པ་མནའ་བསྐྱལ་ནས་བཤད་ཆོག
གལ་ཏེ་ཆུ་ཚོད་བཅུ་གཉིས་ལ་སྐར་ཆ་ཕྱེད་ཙམ་གྱིས་ཆད་པ་མིན་ན། འཛེམ་བག་
287

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མེད་པའི་ཀླན་ཀ་འདིས་སྡོད་དམངས་རྣམས་ཀྱི་ཁྲོད་དུ་མི་དེར་ངོ་ཡ་དྲག་པོ་ཞིག་ཇི་ལྟར་
བྱེད་དགོས་པའི་དོན་རྐྱེན་མི་སློང་ཟེར་རྒྱུ་ཤིན་ཏུ་དཀའ་མོ་རེད། ཅོང་ཆེན་མི་འགྱངས་
པར་གྲག་ལ་ཉེ། མི་རྣམས་ཀྱིས་རང་རང་གི་མཁྲིག་མའི་ཆུ་ཚོད་འཁོར་ལོ་ལ་ཞིབ་ཏུ་ལྟ་
བཞིན་ཡོད་ལ། འདི་ནི་གལ་ཆེན་ནང་གི་དོན་ཆེན་དང་ཡོད་ཚད་ཁྲོད་ཀྱི་གཙོ་བོ་རེད།
གནད་འགག་འདིའི་སྐབས་སུ། མཆོད་རྟེན་ནང་གི་ལྟས་ངན་དེས་དུས་ཅོང་གི་སྟེང་དུ་
རང་ཉིད་ལ་མི་དབང་བའི་ལས་ཅི་ཞིག་སྒྲུབ་ཀྱིན་འདུག སྐབས་དེར། ཅོང་ཆེན་དེ་ལྷང་
ལྷང་དུ་གྲག་བྱུང་ལ། སུ་ལའང་མི་དེའི་འགུལ་སྐྱོད་ལ་དོ་སྣང་བྱེད་པའི་ཁོམ་པ་མ་བྱུང་སྟེ།
རྒྱུ་མཚན་ནི་ཚང་མས་བློ་རྩེ་གཅིག་སྒྲིམ་གྱིས་ཅོང་ཆེན་དེ་ཐེངས་ག་ཚོད་ལ་གྲགས་པར་
རྟོག་དགོས་པའི་སྟབས་རེད།
“གཅིག” ཅོང་ཆེན་གྱིས་དེ་ལྟར་བསྒྲགས་བྱུང་།
“གཅིག” “ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་བའི་གྲོང་ཁྱེར་གྱི་ཀོ་
བས་བཟོས་པའི་རྐུབ་སྟེགས་སྟེང་དུ་ཙོག་པའི་རྣམ་རིག་སྐྱེན་པའི་མི་དྲག་རེས་ཀྱང་བྲག་
ཅ་ལྟར་བཟླས།“གཅིག” ཁོའི་ལག་མགོའི་ཆུ་ཚོད་འཁོར་ལོ་གྲག་བྱུང་ལ།“གཅིག”ཁོའི་
ཆུང་མའི་མཁྲིག་མའི་ཆུ་ཚོད་འཁོར་ལོ་ཡང་གྲག་བྱུང་། “གཅིག” བྱིས་པ་ཚོའི་ཆུ་ཚོད་
འཁོར་ལོ་ཡང་གྲག་པ་དང་དེ་བཞིན་དུ་ཕག་པ་དང་བྱི་ལའི་རྔ་མའི་སྟེང་གི་གསེར་རྩི་
བྱུགས་པའི་ཆུ་ཚོད་འཁོར་ལོ་ཡང་གྲག་བྱུང་།
“གཉིས།” ཅོང་ཆེན་གྱིས་མུ་མཐུད་དུ་དེ་ལྟར་བསྒྲགས་འོངས་ལ། དེ་ནས …………
“གཉིས།” ཆུ་ཚོད་འཁོར་ལོ་ཡོད་ཚད་ཀྱིས་དེ་ལ་བསྐྱར་ཟློས་བྱས་འོངས།
“གསུམ།བཞི།ལྔ།དྲུག བདུན།བརྒྱད།དགུ།བཅུ།” ཅོང་ཆེན་གྱིས་དེ་ལྟར་སྒྲོག
“གསུམ།བཞི། ལྔ།དྲུག བདུན། བརྒྱད།དགུ།བཅུ།” ཚང་མས་ཀྱང་དེ་དང་མཐུན་
པར་བཟླས་བྱུང་།
288

བྱི་ལ་ནག་པོ།
“བཅུ་གཅིག” ཅོང་ཆེན་གྱིས་དེ་ལྟར་སྒྲོག
‘བཅུ་གཅིག” ཅོང་ཕྲན་དང་ཆུ་ཚོད་འཁོར་ལོ་ཆུང་ངུ་དག་གིས་ཀྱང་རྗེས་ཟློས་བྱེད།
“བཅུ་གཉིས།” ཅོང་ཆེན་ལས་དེ་ལྟར་བསྒྲགས་ཡོང་།
“བཅུ་གཉིས།” རྗེས་འདེད་ཀྱི་ཆུ་ཚོད་འཁོར་ལོ་དག་གིས་ཀྱང་དེ་ལྟར་ཡིད་
འཚེངས་པའི་སྒོ་ནས་རྗེས་ཟློས་བྱས་འོངས་ལ།སྐད་སྒྲ་ཇེ་དམར་སོང་འདུག
“ཏག་ཏག་ཆུ་ཚོད་བཅུ་གཉིས་པ་རེད།” རྣམ་རིག་སྐྱེན་པའི་མི་དྲག་བགྲེས་པོ་དེ་
དག་གིས་དེ་ལྟར་བཤད་རྗེས། ཆུ་ཚོད་འཁོར་ལོ་སླར་ཡང་མཁྲིག་མའི་མགོར་བསྐོན་བྱུང་
མོད། འོན་ཀྱང་། མཆོད་རྟེན་ནང་གི་ཅོང་ཆེན་དེས་སྔར་བཞིན་ཁོ་ཚོར་ཁ་ཡ་མི་བྱེད་པར་
གྲག་གིན་འདུག
“བཅུ་གསུམ།” ཅོང་ཆེན་གྱིས་སླར་ཡང་དེ་ལྟར་བསྒྲགས་བྱུང་།
“ཨ།ཐན་ལྟས།” མི་དྲག་རྣམས་ཧ་ལས་ཏེ་དབུགས་ཀྱང་འབྱིན་རྔུབ་བྱེད་དཀའ་བར་
གྱུར་ལ། དེར་མཐུད་ནས་ངོ་གདོང་སྐྱ་བོར་གྱུར་ཞིང་ལག་གི་རྭ་ཙེ་ཡང་ས་ལ་ཟགས་པ་དང་།
རྐང་པ་གཅིག་ཐོག་གཅིག་བརྩེགས་པའི་ཚུགས་ཀ་ཡང་གཞི་ནས་འཆོལ་བར་གྱུར།
“ལྟས་ངན་བསྟན་བྱུང་།” ཁོ་ཚོས་སྐད་ཅོར་རྒྱག་བཞིན “བཅུ་གསུམ། བཅུ་གསུམ།
ཨ་གནམ་རྒན་མ།ད་ལྟ་ཆུ་ཚོད་བཅུ་གསུམ་ལ་ཐོན་འདུག” ཟེར།
ཡིན་ན་ཡང་། དེའི་འཕྲོས་ཀྱི་འཇིགས་སུ་རུང་བའི་རྣམ་པ་དེ་དག་ཡི་གེའི་ལམ་ནས་
མཚོན་པར་བྱེད་པའི་དགོས་པ་ཅི་ཡོད། “ད་ལྟ་དུས་ཚོད་ག་ཙམ་ཡིན་པ་མི་ཤེས” ཟེར་
བའི་གྲོང་ཁྱེར་གྱི་སྡོད་དམངས་ཡོད་ཚད་དེ་མ་ཉིད་ཡིད་སྐྱོ་ཞིང་སེམས་འཁྲུགས་པའི་
གནས་སུ་ལྷུང་སྟེ་དབུགས་རིང་ནར་ནར་དུ་གཏོང་།
“ངའི་ཕོ་བར་ཅི་ཞིག་བྱུང་སོང་བ་ཡིན་ནམ།” བྱིས་པ་ཡོད་ཚད་ཀྱིས་ངར་སྐད་རྒྱག་
བཞིན “སྐབས་འདིར་ང་ཡི་ཕོ་བ་ལྟོགས་ན་འགྲིག་གི་རེད” ཅེས་ཟེར།
289

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ངའི་ཚོད་དཀར་ལ་ཅི་བྱུང་།” ཁྱིམ་བདག་མ་རྣམས་ཀྱིས་སྐད་བརྒྱབ་ནས “ད་
རག་བར་དུ་བཙོས་ཀྱང་ལྡུར་རྒྱུ་མི་འདུག” ཟེར།
“ངའི་རྭ་ཙེ་ལ་ཅི་བྱུང་།” མི་དྲག་རྣམས་ཀྱིས་དམོད་པ་བོར་ནས “ངོ་མ་ཅི་ཡིན་
འདི་ཡིན་མི་འདུག སྐབས་འདིར་ཐ་མག་སྔར་ནས་འཐེན་ཚར་ཟིན་ན་འགྲིག་གི་རེད”
ཟེར་ཞིང་། ཚང་མས་ཁོང་ཁྲོ་མེ་ལྟར་འབར་བཞིན་རྭ་ཙེའི་ནང་དུ་ཐ་མག་གང་བརྫངས་
ཏེ་སླར་ཡང་ཀོ་བཟོས་རྐུབ་སྟེགས་སྟེང་དུ་ཙོག་སྟེ་ཁྲོ་ངར་དང་བཅས་དུ་བ་ཁམ་གང་ཁམ་
གང་བྱས་ཏེ་སྔོ་ལྷོག་ལྷོག་ཏུ་བཏང་བྱུང་ལ། དེས་དེ་མ་ཉིད་དུ་གྲོག་རོང་ཧྲིལ་བོ་སྨུག་ལོང་
སྟུག་པོ་ཞིག་གི་ཁྲོད་དུ་བཏུམས།
དུས་མཚུངས་སུ། ཚོད་དཀར་ཡོད་ཚད་མདོག་དམར་པོར་གྱུར་པར་མ་ཟད། དུས་
ཚོད་རྩིས་ལེན་འཕྲུལ་ཆས་ཀྱི་ཚུགས་ཀ་དང་འདྲ་བའི་དངོས་པོ་དག་གདོན་གྱིས་བརླམས་
པ་དང་འདྲ་སྟེ། ཁྱིམ་ཆས་ཀྱི་སྟེང་དུ་བརྐོས་པའི་ཆུ་ཚོད་འཁོར་ལོ་དག་ནི་གདོན་འདྲེ་དང་
འདྲ་བར་བྲོ་གར་འཁྲབ་བྱུང་ལ། གྱང་ཐབ་ཀྱི་སྟེགས་བུའི་སྟེང་གི་དུས་ཅོང་དག་གིས་ཀྱང་
གཞི་ནས་སེམས་ཀྱི་ཁོང་ཁྲོ་གནོན་མ་ཐུབ་པ་ལྟར། མཚམས་མེད་པར་ཐེངས་བཅུ་གསུམ་
ལ་གྲགས་རྗེས་སླར་ཡང་ཐེངས་བཅུ་གསུམ་ལ་གྲག་པར་བྱེད་ཅིང་། ཆུ་ཚོད་ཀྱི་གཡོ་ཐོ་
ང་སྨྱོས་པ་ལྟར་གནམ་ལྡིང་ས་ལྡིང་དང་གཡས་འགུལ་གཡོན་སྐྱོམ་བྱས་ཏེ་བལྟས་པ་ཙམ་
གྱིས་མི་ལ་འཇིགས་སྐྲག་སློང་བ་དང་འདྲ། དེ་ལས་ཀྱང་ཐུ་བ་ནི་བྱི་ལ་དང་ཕག་པ་དེ་དག་
གིས་ཀྱང་རྔ་མའི་སྟེང་གི་ཆུ་ཚོད་འཁོར་ལོའི་ཀུ་ཅོ་བསྲན་མ་ནུས་པར་དངངས་སྐྲག་གིས་
ཕྱོགས་བཞིར་བྲོས་ཏེ་བྱི་ལས་སྡེར་མོས་ས་འབྲད་པ་དང་ཕག་པས་སྣ་ཡིས་ས་འདེད་པར་
མ་ཟད། བྱི་ལས་འབའ་སྐད་སྒྲོག་ཅིང་ཕག་པས་ངུར་སྐད་བཏོན་པ་དག་སྙིང་ལ་གཙེས་
ཤིང་རྣ་བར་གཟན་པ་ཞིག་ཡིན་ལ། ད་དུང་བྱི་ལ་རེ་འགའ་མིའི་ངོ་གདོང་སྟེང་མཆོང་བར
བྱེད་ཅིང་རེ་འགའ་མི་ཡི་ཐུ་བའི་འོག་ཏུ་འཛུལ་ཏེ་ཁོར་ཡུག་ཧྲིལ་བོ་འུར་འཚུབ་བེ་བཏང་
290

བྱི་ལ་ནག་པོ།
ལ། ཁོར་ཡུག་གི་རྣམ་པ་འདི་འདྲ་ནི་རྣམ་དཔྱོད་དང་ལྡན་པའི་མི་སུས་ཀྱང་ཡིད་ལ་འཁོར་
མི་སྲིད་པ་ཞིག་རེད། དེ་ལས་ཀྱང་མི་ལ་སྡུག་བསྔལ་དང་ཁོང་ཁྲོ་སློང་བར་བྱེད་པ་ཞིག་ནི།
མཆོད་རྟེན་ནང་གི་གདོན་འདྲེ་དེས་ད་དུང་གང་ནུས་སྒོས་མི་ལས་དགུ་ལས་ཀྱིས་རང་གི་
ནུས་རྩལ་ངོམ་གྱིན་འདུག མི་རྣམས་ཀྱིས་སྨུག་རླངས་སྟུག་པོ་བརྟོལ་ནས་ཁོའི་ལུས་ཀྱི
གྲིབ་མ་གསལ་བོར་མཐོང་ཐུབ་སྟེ། ཁོ་རང་ཅོང་ཁང་ནང་དུ་བསྡད་དེ་ཁ་གནམ་ལ་འཁོར་
བའི་གཉེར་པའི་སྟེང་དུ་ཞོན་པར་མ་ཟད། ཅོང་ཐག་ལ་སོ་བཏབ་སྟེ་མགོ་བོ་མཚམས་མེད་
པར་གཡོ་ཞིང་འགུལ་བ་དང་བསྟུན་ནས་ཤུགས་ཀྱིས་འཐེན་པར་བརྩམས་པ་ན། ཡུད་
ཙམ་ལ་སྐད་གསང་མཐོ་བའི་ཅོང་སྒྲ་ཆེན་པོ་ཞིག་གྲག་འོངས་ལ། སྒྲ་དེ་ནི་ད་ལྟའང་ངའི་
རྣ་ལམ་དུ་སིང་སིང་དུ་གྲག་འོང་གིན་འདུག ཁོས་ད་དུང་ཨོག་ལེན་དེ་རང་གི་པུས་མོའི་
སྟེང་དུ་བཞག་སྟེ་ལག་པ་གཉིས་ཀྱིས《ཧྥོ་ལན་ནཱ་ཀན་གྱི་ཀྲུའུ་ཏིས་དང་ལཱ་ཧྥོ་ཨར་ཏིས་
ཀྱི་ཕད་ཏིས》 ཞེས་པའི་གླུ་དབྱངས་ཤིག་དཀྲོལ་བྱུང་མོད། འོན་ཀྱང་། དབྱངས་འགྲོས་དང་
དབྱངས་རྟ་དག་ཡོངས་སུ་འཆོལ་འདུག་པས་ངོ་མ་དགོད་ཁ་ཤོར་བ་ཞིག་རེད། འདི་འདྲའི་
སྨྱོན་པ་ཞིག་ཨང་།
དོན་དག་ནི་འདི་ལྟར་ལྟ་བས་མི་བཟོད་པ་ཞིག་རེད། ང་རང་ཨུ་ཚུགས་ཀྱིས་གནས་དེ་
ག་དང་ཁ་འབྲལ་དགོས་བྱུང་། ད་ལྟ། ངས་འདི་རུ་བྲོ་བ་ཧ་ཅང་ཞིམ་པའི་ཚོད་དཀར་དང་
དུས་ཚོད་གཙིགས་པོར་དགའ་མཁན་དག་ལ་རོགས་སྐྱོར་གྱི་རེ་བ་ཞིག་ཞུ་འདོད་པ་སྟེ། ང་
ཚོ་ཚང་མ་གྲལ་དུ་བསྒྲིགས་ཏེ་རང་སྐྱོང་གྲོང་ཁྱེར་འདི་གར་བསྐྱོད་དེ། མཆོད་རྟེན་ནང་གི་
ལྟས་ངན་དེ་མཐའ་སྐྲོད་གཏོང་དགོས་ལ། འདི་ལྟར་བྱས་ན “ད་ལྟ་དུས་ཚོད་ག་ཙམ་ཡིན་
པ་མི་ཤེས” ཟེར་བའི་གྲོང་ཁྱེར་འདིའི་གནའ་བོའི་སྒྲིག་སྲོལ་མཐའ་དག་སླར་གསོ་བྱེད་
ཐུབ་པ་རེད།
291

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སླུ་རྩལ་ནི་ཚགས་དམ་པའི་ཚན་རིག་ཅིག་ཡིན།
གནམ་ས་གཉིས་ལ་བར་མཚམས་ཕྱེ་བ་ནས་བཟུང་། འཇིག་རྟེན་སྟེང་དུ་མིང་ལ་
ཡེ་ལིས་སྨིས་ཟེར་བའི་མི་གཉིས་བྱུང་མྱོང་། གཅིག་གིས་སྐྱེད་ཆེའི་བུ་ལོན་སྐོར་གྱི་ཡིད་
སྐྱོ་བའི་ལོ་རྒྱུས་ཤིག་བྲིས་ཡོད་ཅིང་། དེའི་མིང་ལ་ཡེ་ལིས་སྨིས•པེན་ཆིན་ཟེར། ཁོ་ལ་སྐུ་
ཞབས་ཡོས་ཧན·ཉི་ཨར་གྱི་བསྔགས་བརྗོད་ཚད་མཐོན་པོ་ཐོབ་མྱོང་བས། མི་ཆུང་ཆུང་ལ་
སྐྱེས་བུ་ཆེན་པོའི་མཚན་སྙན་རྒྱས་པར་གྱུར་པ་རེད། ཡེ་ལིས་སྨིས་གཞན་པ་དེ་ལ་ཞིབ་
ཚགས་ལྡན་པའི་ཚན་རིག་པ་ཞེས་པའི་མིང་བཏགས་ཡོད་པས། ཁོ་ནི་རླབས་ཆེ་བའི་མི་སྣ་
ཞིག་སྟེ། དོན་དམ་དུ་དེ་ནི་མིའི་ཆེ་བར་དམིགས་ཏེ་བཤད་པ་རེད།
སླུ་རྩལ་དང་ཡང་ན “བསླུ་བ” ཞེས་པའི་ཐ་སྙད་ཀྱིས་མཚོན་པའི་དོན་སྤྱི་འདི་
ལ། མི་རྣམས་ཀྱིས་གོ་བ་འདང་ངེས་ཤིག་བླངས་ཡོད་མོད། ཡིན་ན་ཡང་། སླུ་རྩལ་གྱི་དོན་
དངོས་དང་སླུ་རྩལ་གྱི་བྱ་སྤྱོད། བྱེ་བྲག་གི་གནས་ཚུལ་སོགས་ལ་དངོས་གནས་མཚན་ཉིད་
གསལ་བོ་ཞིག་འཇོག་མི་ཐུབ་པར་གདའ། འོན་ཀྱང་། ང་ཚོས “མི་ནི་བསླུ་བྲིད་གཏོང་
ཤེས་པའི་སྲོག་ཆགས་ཤིག་རེད” ཅེས་པའི་མཚན་ཉིད(བསླུ་བྲིད་རང་ངོས་ལ་བཞག་པའི་
མཚན་ཉིད་མིན)ལ་བརྟེན་ན། གོང་གི་གནད་དོན་དེར་ཡང་སྤྱི་མཚན་གྱི་གོ་བ་ལེན་ཐུབ་
ཀྱང་སྲིད།གལ་ཏེ་པའོ་ལ་ཐུ་ཡིས་སྐབས་དེར་མཚན་ཉིད་འདི་ཡིད་ལ་དྲན་ཡོད་རྒྱུ་ན།"སྒྲོ་
སྤུ་བཏོགས་པའི་འདབ་ཆགས” ཀྱི་བརྙས་བཅོས་ཀྱང་མྱོང་དགོས་དོན་མེད།
292

བྱི་ལ་ནག་པོ།
མི་ཞིག་གིས་གནད་དུ་ཁེལ་བའི་སྒོ་ནས་པའོ་ལ་ཐུར་དོན་དེ་དྲིས་མྱོང་། ཁོང་གིས་
མཚན་ཉིད་བཞག་པ་ལྟར་ན། སྒྲོ་སྤུ་བཏོགས་པའི་འདབ་ཆགས་ནི “སྒྲོ་སྤུ་དབེན་པའི་
རྐང་གཉིས་ཀྱི་སྲོག་ཆགས” རིགས་སུ་གཏོགས་པས། དེ་ནི་མི་མིན་པའི་རྒྱུ་མཚན་ཅི་
ཡིན་ནམ། འོན་ཀྱང་། གནད་དོན་འདི་ལྟ་བུ་དག་གིས་ང་རང་ལ་དཀྲོགས་རྐྱེན་གཏན་ནས་
བཟོ་མི་ཐུབ། མིའི་རིགས་ནི་བསླུ་བྲིད་གཏོང་བར་མཁས་པའི་སྲོག་ཆགས་རིགས་ཡིན་ལ།
མིའི་རིགས་མ་གཏོགས་གཞན་པའི་སྲོག་ཆགས་གང་གིས་ཀྱང་བསླུ་བྲིད་མི་གཏོང་བ་རེད།
མཚན་ཉིད་འདི་རྩ་བསློགས་བྱེད་ན་ངེས་པར་སྒྲོ་སྤུ་བཏོགས་པའི་འདབ་ཆགས་བྱ་ཚང་
གང་དགོས་པ་རེད།
དོན་དངོས་སྟེང་། སླུ་རྩལ་འགྲུབ་པར་བྱེད་པའི་དངོས་རྒྱུ་དང་སྙིང་པོ། རྩ་དོན་སོགས
ཀྱི་གྲུབ་ཆ་དག་ནི་ཏག་ཏག་ལུས་སུ་གོན་པ་གྱོན་པའི་སྲོག་ཆགས་དག་ལ་དམིགས་བསལ་
དུ་མངའ་བའི་ཁྱད་ཆོས་རེད། ཁྭ་ཏས་རྐུ་བྱེད་པ་དང་ཝ་མོས་གཡོ་སྒྱུ་སྤྱོད་ཤེས་ལ་སྲེ་མོང་
གིས་འཛིང་ག་འགྱེད་ནུས་པ་དང་མིའི་རིགས་ཀྱིས་བསླུ་བྲིད་གཏོང་ཤེས་པ་སྟེ། བསླུ་
བྲིད་གཏོང་བ་ནི་མིའི་རིགས་ལ་ལས་དབང་གིས་བསྐོས་པ་ཞིག་རེད། སྙན་ངག་པ་ཞིག་
གིས “མིའི་རིགས་ནི་སྐྱེས་པ་ནས་ཇི་འདྲའི་སྐྱོ་བ་ལ” ཞེས་བཤད་མོད་ཀྱང་། དོན་ལ་དེ་
འདྲ་ཞིག་མ་ཡིན་པར་མིའི་རིགས་ནི་སྐྱེས་པ་ཉིད་ནས་བསླུ་བྲིད་ལ་མཁས་པ་རང་རེད།
འདི་ནི་ཁོའི་དམིགས་འབེན་དང་ལྟ་བ། མཇུག་མཐའི་དམིགས་ཡུལ་རེད། དེར་བརྟེན།
གལ་ཏེ་མི་ཞིག་གིས་བསླུ་བྲིད་ཀྱི་ལས་ཀ་ལེགས་འགྲུབ་བྱུང་ཚེ། ང་ཚོས་ཁོ་ལ “བཀྲ་ཤིས་
བདེ་ལེགས” ཞུ་འོས་པ་རེད།
རྒྱུ་འབྲས་ཀྱིས་བསམ་བློ་ཞིག་བཏང་ན། སླུ་རྩལ་ནི་འདྲེས་སྦྱོར་དངོས་པོ་རིགས་ཤིག་
སྟེ། དེའི་གྲུབ་ཆའི་ཁྲོད་དུ་བག་ཕྱེ་ལས་རྩིས་ཞིབ་པ། ཁེ་བཟང་ཁོ་ནར་རྔམ་པ། བློ་བརྟན་
འགྱུར་བ་མེད་པ། མཁས་རྩལ་ཀུན་ནས་རྫོགས་པ། ཕོད་པ་ཆེ་ཞིང་ཧམ་སེམས་ལྡན་པ།
293

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བབ་བརླིང་ལྡན་ཞིང་བག་ཕེབས་པ། སྔར་མེད་གསར་གཏོད་ལ་མཁས་པ། ང་རྒྱལ་ཁེངས་
དྲེགས་བྱེད་པ། ཁྲེལ་དགོད་དང་འཕྱ་དམོད་ལ་དགའ་བ་བཅས་འདུས་སོ།།
བག་ཕྱེ་ལས་རྩིས་ཞིབ་པ། ཁྱེད་ཚོར་ཕྲད་པའི་ཁྲམ་པ་ནི་དུས་རྒྱུན་དུ་རྩིས་ཞིབ་ཅིང་
གཟབ་ནན་ལྡན་པ་ཞིག་ཡིན། ཁོས་ཁྱབ་ཁོངས་ཧ་ཅང་ཆུང་ངུ་ཞིག་གི་ཁྲོད་ནས་ལས་ཀ་
དེ་དག་རྩོམ་པ་སྟེ། སིལ་འཚོང་བྱེད་པའམ་ཡང་ན་སྒོར་མོ་དང་ཚོང་ཟོག་ལག་བརྗེ་བྱེད་
པ་ཡིན། གལ་ཏེ། ཁོས་ལས་ཀའི་རྣམ་པ་རྒྱ་ཆེ་བའི་གླགས་ཚོང་ཞིག་གཉེར་རྩིས་བྱེད་
སྐབས། དེ་མ་ཉིད་དུ་རང་གི་མི་གཤིས་ཡལ་འགྲོ་བ་དང་། དེར་བསྟུན་ནས་ཁོ་རང་ང་ཚོས་
རྗོད་ཀྱིན་པའི “དངུལ་རྩ་ཅན” ཞེས་པར་འགྱུར་ངེས་རེད། ཚིག་འདིས་ཕྱོགས་གང་ཐད་
ནས་བསླུ་བྲིད་ཀྱི་དོན་སྤྱི་རྣམ་པར་མཚོན་ཐུབ་ན་ཡང་། ཏག་ཏག “ཆེ” ཕྱོགས་ནས་
བཤད་ན་དཔེ་དེ་ཙམ་གྱིས་ཀྱང་ཡོངས་སུ་མཚོན་ནུས་པ་ཞིག་མ་རེད། དེར་བརྟེན། ཁྲམ་པ་
ཞིག་ཡིན་ན་དངུལ་རྩ་ཅན་ཆུང་ཆུང་ཞིག་ཏུ་བལྟས་ཆོག་ལ། འོན་ཀྱང་། “དངུལ་རྩའི་ཉོ་
ཚོང” ནི་མི་ཆེན་རྒྱལ་ཁབ་གྱི་བསླུ་བྲིད་ཅིག་ཏུ་བརྩི་ཆོག དེ་དག་བར་གྱི་ཧེ་བག་ནི་ཧོ
མ་ནས “ཧྥོ་ར་ཁོའུ་སི” དང་། ནུ་སོ་གླང་ཆེན་ནས་ཙི་གུ་ཆུང་བའི་བར་དང་། སྐར་མ་དུ་
བ་མཇུག་རིང་ནས་ཕག་གི་རྔ་མའི་བར་དང་མཚུངས་སོ། །
ཁེ་བཟང་ཁོ་ནར་རྔམ་པ། ཁྱེད་ཚོར་ཕྲད་པའི་ཁྲམ་པ་ནི་ནམ་ཡང་རང་གི་ཁེ་ཕན་
འབའ་ཞིག་གིས་སྣ་འདྲེན་བྱེད་པ་ཡིན། ཁོས་བསླུ་བྲིད་གཏོང་རྒྱུ་ཁོ་ནའི་ཆེད་དུ་བསླུ་བྲིད་
གཏོང་བ་མིན་པར། ཁོ་ལ་མིག་མཐོང་ལག་ཟིན་གྱི་དམིགས་འབེན་ཞིག་ཡོད་དེ། དེ་ནི་
ཁོའི་དངུལ་ཁུག་དང་ཁྱེད་ཀྱི་དངུལ་ཁུག་རེད། ཁོས་ནམ་ཡང་ཕན་ཁེ་ཆེས་ཆེར་ལྡན་པའི་
ངང་དངུལ་སྒོར་རག་ཐུབ་པའི་གོ་སྐབས་ཤིག་ལ་དོ་སྣང་བྱེད་པ་དང་། རང་ཉིད་གཅིག་
པུའི་སྟེང་ལ་མ་གཏོགས་བསམ་བློ་མི་གཏོང་བ་ཡིན་ལ། ཁྱེད་རང་ཕལ་བའི་གནས་སུ་
བསྐྱུར་ཏེ་རང་ཉིད་ཀྱིས་ངེས་པར་དུ་རང་ཁོ་ནའི་ཚབ་བྱེད་པ་ཞིག་ཡིན།
294

བྱི་ལ་ནག་པོ།
བློ་བརྟན་འགྱུར་མེད། ཁྱེད་ཚོར་ཕྲད་པའི་ཁྲམ་པ་ནི་ནམ་ཡང་བློ་བརྟན་འགྱུར་བ་
མེད་པ་ཡིན། ཁོ་ནི་རང་དགར་དཔའ་ཞུམ་པ་ཞིག་མིན་ལ། གལ་ཏེ། དངུལ་ཁང་གི་མ་རྩ་
བརྡིབས་སོང་རུང་ཁོས་དེ་ལ་ཅི་མི་སྙམ་པར། ད་དུང་རྒྱུན་འཁྱོངས་ལྷོད་མེད་ཀྱིས་རང་
གིས་གཏན་ལ་ཁེལ་བའི་དམིགས་འབེན་ལ་འཚོལ་སྙེག་བྱེད་པར་མ་ཟད། ཁྱི་རྒན་ཤ་ལ་
རྔམ་པ་ལྟར་ཁོའི་ལས་ཀ་དེ་གཏན་ནས་འདོར་བར་མི་བྱེད་དོ། །
མཁས་རྩལ་ཀུན་ནས་རྫོགས་པ། ཁྱེད་ཚོ་དང་ཕྲད་པའི་ཁྲམ་པ་ནི་ནམ་ཡང་མཁས་
རྩལ་ཀུན་ནས་རྫོགས་པ་ཞིག་ཡིན། ཁོ་ལ་གསར་གཏོད་ཀྱི་འཇོན་ཐང་གཞན་ལས་
འཕགས་པ་ཞིག་ཡོད་པ་དང་། ལྐོག་གཡོ་ངན་ཇུས་ལ་བྱང་བར་མ་ཟད། གཡོ་ཐོབས་སྤྱད་དེ་
མི་ལ་མགོ་བསྐོར་གཏོང་བར་མཁས། ཁོ་རང་ཡ་ལིས་ཧྲན་ཏ་ཞིག་ཏུ་མི་འགྱུར་ཡང་ཏིས་ཨོ་
ཀིན་ཉི་རུ་འགྱུར་བར་གདོན་མི་ཟ། གལ་ཏེ་ཁོ་རང་བསླུ་བྲིད་གཏོང་མཁན་ཞིག་མ་ཡིན་ན།
ངེས་པར་དུ་ཙིག་འཛིན་གྱི་རྙི་དང་ཉ་འཛིན་གྱི་ལྕགས་ཀྱུའི་ཆེད་མཁས་གསར་གཏོད་པ་
ཞིག་ཏུ་འགྱུར་ཁོ་ཐག་ཡིན།
ཕོད་པ་ཆེ་ཞིང་ཧམ་སེམས་ལྡན་པ། ཁྱེད་ཚོར་ཕྲད་པའི་ཁྲམ་པ་ནི་ནམ་ཡང་ཕོད་པ་
ཆེ་ཞིང་ཧམ་སེམས་ལྡན་པ་ཞིག་ཡིན། ཁོ་ནི་དམུ་རྒོད་ཅིག་སྟེ། ཁོས་དམག་འཁྲུག་ཧྥེ་གླིང་
དུ་དྲངས་ཏེ། འཇབ་རྒོལ་ལ་བརྟེན་ནས་མི་ཡོད་ཚད་འདུལ་བར་བྱེད་པ་རེད། ཁོ་རང་ཧྥོ་
ལའེ•ཧི་ལུན་གྱི་རལ་གྲི་ལ་སྤུ་ཙམ་ཡང་མི་འཇིགས། གལ་ཏེ།ཏིས་ཁི“ཐི་ཕེན་གྱིས་ཅུང་ཟད་
གཟབ་ནན་བྱས་ཚེ་ཁོ་རང་ཡང་ཕུལ་དུ་བྱུང་བའི་བསླུ་བྲིད་གཏོང་མཁན་ཞིག་ཏུ་འགྱུར་
བ་དང་། ཡང་གལ་ཏེ་ཏན་ཉིར·ཨའོ་ཁང་ནེར་གྱིས་ཁ་འཇམ་ཚིག་ཡག་ཅུང་ཟད་ཇེ་ཉུང་
དུ་བཏང་ཡོད་ཅིང་། ཐྲ་ཨར་སི་སྐུ་ཕྲེང་བཅུ་གཉིས་པར་ཡང་དེ་ལས་ལྷག་པའི་བློ་གྲོས་ཤིག་
ལྡན་པ་ཡིན་ན། ཁོང་གཉིས་ཀ་ཡང་དེ་བཞིན་སླུ་རྩལ་ལ་རབ་ཏུ་བྱང་བ་ཞིག་རེད།
བབ་བརླིང་ལྡན་ཞིང་བག་ཕེབས་པ། ཁྱེད་ཚོར་ཕྲད་པའི་ཁྲམ་པ་ནི་ནམ་ཡང་བབ་
295

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བརླིང་དང་ལྡན་པ་ཞིག་ཡིན། ཁོའི་སེམས་སུ་འཚབ་སྣང་ཅུང་ཟད་མི་སྐྱེས་ཤིང་། མི་
གཞན་ལ་སྙིང་ནད་ཀྱང་གཏན་ནས་འཆང་མི་སྲིད་ལ། གཞན་གྱིས་ཁོ་རང་སྐྲག་ཅིང་
དངངས་པར་ཡང་བྱེད་མི་ནུས། ཁོ་རང་ཁང་པའི་ནང་ནས་ཕྱིར་བསྐྲད་ན་མ་གཏོགས་ཁ་
སྐྱེངས་ནས་གཞན་ལ་གདོང་སྟོན་མི་ཐུབ་པ་ཞིག་མིན། ཁོ་ནི་བག་ཕེབས་པ་ཞིག་ཡིན་ཏེ།
བག་ཕེབས་པའི་དབང་གིས་ནམ་ཡང་ཡིད་སེམས་ལྷོད་ལ་བབས་ནས་འདུག ཁོ་ནི་ལྷུན་
ཆགས་ཤིག་ཡིན་ཏེ། “ལྷུན་ཆགས་ཀྱི་དབང་གིས་ལྕམ་མོ་པོ་ལིས་ཀྱི་འཛུམ་བག་གི་རྗེས་
སུ་འགྲོ།” ཁོ་ནི་སོས་དལ་དུ་གནས་པ་ཞིག་སྟེ། སོས་དལ་ཚུལ་ནི་ལག་འབོབ་རྙིང་པ་ཞིག་
དང་མཚུངས་ཤིང་། གནའ་བོའི་པཱ་ཡ་གྲོང་ཁྱེར་གྱི་བུ་མོ་ཞིག་དང་ཡང་མཚུངས།
སྔར་མེད་གསར་གཏོད་ལ་མཁས་པ། ཁྱེད་ཚོར་ཕྲད་པའི་ཁྲམ་པ་ནི་གསར་གཏོད་ཀྱི་
སྙིང་སྟོབས་ལྡན་པ་ཞིག་སྟེ། ཁོས་བསམ་གཟས་ཏེ་འདི་ལྟར་བསྒྲུབས་པ་ཡིན་ཞིང་། ཁོའི་
བསམ་བློ་ནི་ཡོངས་སུ་ཁོ་རང་ཉིད་ལ་གཏོགས་པ་དང་གནའ་ནས་གཞན་གྱི་བསམ་བློ་རྐུ་
འཁྱེར་ལ་མཐོང་ཆུང་དང་། གཞན་གྱི་གཡོ་སྒྱུའི་སྤྱོད་ཚུལ་རྙིང་པར་དམའ་འབེབས་གཏོང་
བ་ཡིན། གལ་ཏེ་ཁོས་མི་ཞིག་གི་སྒོར་ཁུག་དེ་རང་གི་གསར་གཏོད་རང་བཞིན་སྤུ་ཙམ་
ཡང་མེད་པའི་སླུ་རྩལ་གྱིས་རག་པ་ཡིན་ན། ཁོས་ཕྱིར་བདག་པོ་ལ་སྤྲོད་ཁོ་ཐག་ཡིན།
ང་རྒྱལ་ཁེངས་དྲེགས་ལྡན་པ། ཁྱེད་ཚོར་ཕྲད་པའི་ཁྲམ་པ་དེ་ནི་ནམ་ཡང་ང་རྒྱལ་
ཁེངས་དྲེགས་ཀྱིས་མྱོས་ཡོད་པ་རེད། ཁོས་སྒྲོབ་ཉམས་ཆེན་པོས་ལག་པ་གཉིས་དཀུ་ལ་
བརྟེན་ཞིང་། ཡང་ལག་པ་གཉིས་ཁུག་མར་བཅུག་སྟེ་སྡོད་པར་ཡང་དགའ། ཁོས་ཁྱོད་ཀྱི་
གདོང་ལ་གཏད་དེ་འཕྱ་དགོད་བྱེད་ཅིང་ཁྱོད་ཀྱི་བརྩེ་དུངས་ལ་གཙེ་བར་བྱེད། ཁོས་ཁྱོད་
ཀྱི་ཁ་ཟས་ཟ་ཞིང་ཆང་འཐུང་བ་དང་། ཁྱོད་ཀྱི་སྒོར་མོ་བསྐྱིས་ཏེ་ཁྱོད་རང་ལམ་ལོག་ཏུ་
ཁྲིད་ཅིང་། ཁྱོད་ཀྱི་ཁྱི་གུར་རྡོག་རྫི་གཏོང་བ་དང་ཆུང་མར་མཆུ་སྦྱོར་ཡང་བྱེད་པ་རེད།
ཁྲེལ་དགོད་དང་འཕྱ་དམོད་ལ་དགའ་བ། ཁྱེད་ཚོར་ཕྲད་པའི་ཁྲམ་པ་ངོ་མ་དེས་དོན་
296

བྱི་ལ་ནག་པོ།
དག་ཡོད་ཚད་ཧབ་དགོད་ཀྱིས་མཇུག་རྫོགས་པར་བྱེད་པ་ཡིན། ཡིན་ན་ཡང་། དགོད་ཚུལ་
འདི་ཁོ་རང་ཉིད་ཀྱིས་མ་གཏོགས་གཞན་གྱིས་མཐོང་མི་ཐུབ་པ་ཡིན། ཁོས་ཉིན་དེའི་གཏན་
ཁེལ་བྱས་པའི་ལས་ཀ་བསྒྲུབས་ཚར་ཏེ། མཚན་མོ་རང་ཉིད་ཀྱི་སྒེར་ཁྱིམ་དུ་ལྡོག་པའི་
སྐབས་སུ། ཁོའི་གདོང་ལ་ཁྲེལ་དགོད་ཀྱི་འཛུམ་ཞིག་ལྡང་ཡོང་ལ། དེ་ནི་རང་ཉིད་ལ་སྤྲོ་བ་
འགྱེད་པའི་དོན་ཁོ་ན་ཡིན། ཁོ་རང་ཁྱིམ་དུ་ལོག་རྗེས། སྒོ་ཟྭ་དམ་པོར་རྒྱག་པ་དང་ལུས་ཀྱི
གོས་ཡོངས་རྫོགས་ཕུད་པ་དང་། དེའི་མུར་དཀར་མེ་གཟིམས་ཏེ་མལ་ཁྲིའི་སྟེང་དུ་འགོས་ཏེ་
མགོ་བོ་སྔས་སུ་ལྷུང་འགྲོ་བ་ཡིན། དེ་དག་རེ་རེ་མཇུག་རྫོགས་རྗེས། ཁྲམ་པ་འདིས་ད་གཟོད་
ཁྲེལ་དགོད་ཀྱི་མགོ་རྩོམ་པ་རེད། འདི་ནི་འོལ་ཚོད་བྱས་པ་མིན་ཏེ། དོན་དངོས་སུ་འདི་ལྟར་
ཡིན་པ་ཐག་ཆོད་ཡིན། ངས་ཐོག་མར་གཏན་ཚིགས་ཀྱི་ཆོས་ཉིད་ལྟར་རིགས་པས་དཔྱད་ན་
ཁྲེལ་དགོད་མེད་པའི་བསླུ་བྲིད་ནི་ཁྲམ་པའི་ལས་ཀར་མི་འགྱུར་བར་སྣང་།
ཁྲམ་པའི་སླུ་རྩལ་གྱི་འབྱུང་ཁུངས་ནི་མི་འདིའི་རིགས་ཀྱི་བྱིས་པའི་དུས་སྐབས་ལ་
གཏོགས་པ་རེད། ཡང་གཅིག་བཤད་ན་ཁྲམ་པ་ཆེས་ཐོག་མ་ནི་ཡ་ཏིང་ཡིན་ཡང་སྲིད།
གང་ལྟར་ཀྱང་། ང་ཚོས་ཚན་རིག་འདིའི་འབྱུང་ཁུངས་ནི་ཀླ་ཀློའི་གནའ་བོའི་དུས་རབས་
སུ་གཏུག་ཆོག ཡིན་ན་ཡང་། དེང་རབས་ཀྱི་མིས་དེ་དག་ཐམས་ཅད་ང་ཚོའི་མེས་པོ་གླེན་
པ་རྣམས་ཀྱིས་རྨི་ལམ་དུ་ཡང་རྨི་དཀའ་བའི་ཕུན་སུམ་ཚོགས་པའི་གནས་སུ་བསླེབ་ཏུ་
འཇུག་ཐུབ་པས། ངས “གནའ་བོའི་ལེགས་བཤད” དེ་དག་ལ་དཔྱད་གླེང་རྒྱག་མི་འདོད་
པར། སྤྲོས་བརྗོད་མདོར་བསྡུས་ཀྱིས “དེང་རབས་ཀྱི་དཔེ་མཚོན” འགའ་གླེང་སྟེ་ཡིད་
ཚིམ་དུ་བཅུག་ཆོག
འདི་ནི་ཧ་ཅང་ངོ་མཚར་ཆེ་བའི་བསླུ་སྟངས་ཤིག་རེད། དཔེར་བླངས་ཏེ་བཤད་ན།
བདག་མོ་ཞིག་གིས་འབོལ་ཁྲི་ཞིག་ཉོ་བསམ་སྟེ། ཁྱིམ་ཆས་འཚོང་བའི་ཚོང་ཁང་མང་པོར་
མྱུལ་མྱུལ་བའི་མཐར་ཅ་ལག་ཤིན་ཏུ་མོད་པའི་ཚོང་ཁང་ཞིག་ཏུ་སླེབས་པ་རེད། མོ་རང་
297

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གུས་གུས་ཞུམ་ཞུམ་བྱེད་ཅིང་ཁ་ཡག་ཚིག་འཇམ་སྤྲོ་བའི་སྒོ་ཁའི་ཞབས་ཞུ་བས་འཚམས་
འདྲི་སྙན་མོ་ཞུས་ཏེ་ནང་དུ་བསུས། མོས་བློར་འབབ་པའི་འབོལ་ཁྲི་ཞིག་མཐོང་ནས་རིན་
གོང་ག་ཚོད་ཡིན་པ་དྲིས་པར། བསམ་ཡུལ་ལས་འདས་ཏེ་འབོལ་ཁྲིའི་རིན་གོང་ནི་ཁོ་མོའི་
སྔོན་གྱི་བསམ་ཚོད་ལས་ཆེས་ཉུང་ནའང་བརྒྱ་ཆའི་ཉི་ཤུས་དམའ་བའི་གྲངས་ཀ་ཞིག་ཐོས་
པས་དགའ་སྤྲོ་ཚད་མེད་སྐྱེས་པ་རེད། མོས་ལམ་སང་ཚོང་དངོས་བདམས་ཏེ་འཛིན་བྱང་
དང་འཕྲོད་ཡིག་བླངས་པར་མ་ཟད། སྡོད་གནས་ཀྱང་བཤད་དེ་འབོལ་ཁྲི་མྱུར་བར་བསྐྱལ་
ཡོང་རྒྱུའི་རེ་བ་བཏོན་པ་དང་། དེའི་མུར་ཚོང་བདག་གི་ཡ་ལན་གྱི་གུས་འདུད་མང་པོའི་
ཁྲོད་ནས་ཚོང་ཁང་དང་ཁ་གྱེས་པ་རེད། མཚན་མོ་དེར། འབོལ་ཁྲི་ཁྱིམ་དུ་བསྐྱལ་ནས་
ཐོན་མ་བྱུང་། ཕྱི་ཉིན་གྱི་ཉི་མ་ཡང་འདས་སོང་ལ། འབོལ་ཁྲི་སྔར་བཞིན་གྲིབ་མ་ཙམ་ཡང་
མཐོང་རྒྱུ་མི་སྣང་། དེར་མོས་གཡོག་པོ་ཞིག་མངགས་ཏེ་དངོས་པོ་མི་བསྐྱལ་བར་འགོར་
དོན་ཅི་ཡིན་འདྲི་རུ་བཅུག་པར། འབོལ་ཁྲིའི་རིན་གོང་གི་སྒོར་མོ་ཁུག་མར་བཅུག་པའི་
ཁྲམ་པ་དེས་དར་ཅིག་སྦྱིན་བདག་ཏུ་བརྫུས་ཏེ་འབོལ་ཁྲི་མ་བཙོངས་ལ་དེའི་རིན་པ་ཡང་
འཕྲོད་མེད་ཟེར་ནས་ཉོ་ཚོང་དེ་འདྲ་ཞིག་བརྒྱབ་པ་གཏན་ནས་ཁས་མི་ལེན།
ང་ཚོའི་ཁྱིམ་ཆས་ཚོང་ཁང་ནང་དུ་དུས་རྒྱུན་ལྟ་རྟོག་བྱེད་མཁན་མེད་པས། བསླུ་
བྲིད་ཀྱི་ལས་འདིའི་རིགས་ལ་གོ་སྐབས་བཟང་པོ་བསྐྲུན་བྱུང་བ་རེད། མགྲོན་པོ་རྣམས་ནང་
དུ་ཡོང་བ་ནས་ཁྱིམ་ཆས་ལ་ལྟ་སྐབས་དང་། དེ་ནས་ཚོང་ཁང་དང་ཁ་གྱེས་པའི་བར་དུ་
གཞན་གྱིས་དོ་སྣང་མི་བྱེད་པ་རེད། གལ་ཏེ་མི་ཞིག་གིས་ཁྱིམ་ཆས་ཉོ་འདོད་པའམ་ཡང་ན་
ཚོང་ཟོག་གང་གི་རིན་གོང་འདྲི་འདོད་པ་ཡིན་ན། ཁོ་ཚོའི་བསམ་པར་ཉེ་འགྲམ་གྱི་དྲིལ་
བུ་ལག་པས་དཀྲོལ་བ་ཙམ་གྱིས་ཆོག་པར་བསམ་བཞིན་ཡོད།
གཞན་ཡང་། འདི་ལྟ་བུའི་ཐབས་རྩལ་ཀུན་ནས་རྫོགས་པའི་བསླུ་བྲིད་བྱེད་སྟངས་
ཤིག་ཀྱང་ཡོད་དེ། གཟབ་མཆོར་སྤྲས་པའི་མི་ཞིག་ཚོང་ཁང་ཞིག་ཏུ་འཛུལ་ཏེ། རིན་གོང་
298

བྱི་ལ་ནག་པོ།
ཨ་སྒོར་གཅིག་ཅན་གྱི་ཚོང་ཟོག་ཅིག་ཉོ་རྩིས་བྱས་པར། སྒོར་མོ་སྟོད་གོས་གཞན་ཞིག་གི་
ཁུག་མའི་ནང་དུ་བརྗེད་པ་དྲན་ནས་ཡིད་ཐང་ཆད་པའི་ངང་ཚོང་བདག་ལ་བཤད་རྒྱུར།
“སྙིང་ཉེ་བའི་ཚོང་བདག་ལགས། སྐྱོན་མི་འདུག ཁྱོད་ཀྱིས་དངོས་པོ་ངེད་ཚང་ལ་
བསྐྱལ་ན་ཆོག་གམ། ཅུང་ཙམ་སྒུགས་དང་། ངེད་ཀྱི་ཁྱིམ་ན་ཨ་སྒོར་ལྔའི་མན་གྱི་སྒོར་མོ་
མེད་པ་ང་ལ་ཡིད་ཆེས་བརྟན་པོ་ཡོད། ཡིན་ན་ཡང་། ཁྱོད་ཀྱིས་ཚོང་ཟོག་དང་མཉམ་དུ་ཨ་
སྒོར་བཞི་ཡི་སིལ་དངུལ་བསློག་རྒྱུ་འཁྱེར་ཡོང་དགོས།”
“ཆོག་གི སྐུ་ཞབས་ལགས།”ཚོང་ཁང་གི་སྦྱིན་བདག་གིས་དེ་ལྟར་ལན་བཏབ་ཅིང་།
སེམས་ནས་དེ་མ་ཉིད་དུ་མགྲོན་པོ་འདིའི་བླ་ན་མེད་པའི་གཤིས་སྤྱོད་ལ་དཔྱད་འཇོག་
ཅིག་བྱས་པ་དང་། རང་གིས་རང་ལ “ལྟས་ངན་ལ་ལས་དངོས་པོ་མཆན་དུ་བཙིར་འགྲོ་
ཞོར་དུ་ཁ་ནས་མཚམས་མེད་པར་ཁོ་བོ་ཕྱི་དྲོ་འདི་གར་བརྒྱུད་དུས་སྒོར་མོ་འཁྱེར་ཡོང་
ནས་གསབ་ཆོག་ཟེར་བ་ངས་ཤེས་ཡོད” ཅེས་ཁེར་ལབ་བརྒྱབ།
ལག་རོགས་ཤིག་གིས་འབོག་སྒྲིལ་དང་སློག་དངུལ་ཁྱེར་ནས་ལམ་དུ་ཕྱིན། ལམ་སྐེད་
དུ་ཐོན་རྗེས་ཧ་ཅང་སྟབས་ལེགས་ནས་དངོས་པོ་ཉོ་མཁན་དེ་དང་ཕྲད་བྱུང་། སྐུ་ཞབས་
དེས་སྐད་གསེང་མཐོན་པོས “ཨ་ལ་ལ། འདི་ནི་ངས་ཉོས་པའི་དངོས་པོ་དེ་ཡིན་ནམ། ངས་
ཤེས་སོང་། ངའི་བསམ་པར་ཁྱོད་ཀྱིས་དངོས་པོ་སྔ་མོ་ནས་ངེད་ཚང་ལ་བསྐྱལ་སོང་སྙམ་
ཡོད། བཟང་གི འགྲོ། ངའི་ལྕམ་མོ་ཐི་རོ་ཐིས་ཨ་སྒོར་ལྔ་བོ་དེ་ཁྱོད་ལ་སྟེར་ངེས་ཡིན། ངས་
མོར་དེ་ལྟར་ལས་བཅོལ་བྱས་ཡོད། ཁྱོད་ཀྱིས་ང་ལ་སློག་དངུལ་དེ་དག་བྱིན་དང་། ང་ཡིག་
ཟམ་དུ་སོང་ནས་སྒོར་འགའ་སྤྱོད་དགོས་འདུག ཧ་ཅང་བཟང་། སྒོར་གཅིག སྒོར་གཉིས།
སྒོར་འདི་རྫུན་མ་མིན་ལས་ཆེ་ཨང་། སྒོར་གསུམ། སྒོར་བཞི། སྐར་མ་གང་ཡང་ཆད་མི་
འདུག ཁྱོད་སོང་ནས་ལྕམ་མོ་ཐི་རོ་ཐི་ལ་ང་དང་ཕྲད་ཚུལ་བཤད་དགོས། སེམས་བདེ་མོས་
སོང་དང་། ལམ་བར་དུ་རྩེད་མོར་མི་གཡེང་རོགས།”
299

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལག་རོགས་དེ་ལམ་བར་དུ་རྩེད་མོར་ཅུང་ཙམ་ཡང་མ་གཡེང་བར་སྐྱོད། ཡིན་ན་ཡང་།
ལས་སྣེ་འདིའི་ཆེད་དུ་ཁོས་དུས་ཚོད་རིང་པོ་ཞིག་སྤྱོད་དགོས་བྱུང་། རྒྱུ་མཚན་ནི་ཁོས་
མིང་ལ་ཐི་རོ་ཐི་ལྕམ་མོ་ཟེར་བ་ཞིག་གཏན་ནས་མ་རྙེད་པའི་སྟབས་རེད། ཁོས་དངོས་རིན་
མ་རག་གོང་དུ་དངོས་པོ་སྐྱེལ་བའི་གླེན་སྤྱོད་ཚ་བོ་འདི་ལ་རང་སེམས་རང་གིས་བཅོས་
པ་དང་། དེའི་མུར་རང་སེམས་ཏོབ་ཀྱི་ལི་ལིའི་ངང་དུ་ཚོང་ཁང་དུ་ལོག་མོད། འོན་ཀྱང་།
སྦྱིན་བདག་གིས་ཁོ་ལ་སློག་དངུལ་གར་སོང་གི་རྩད་གཅོད་དུས་ད་གཟོད་རྣམ་རིག་སད་དེ་
མ་ཉེས་ཁ་གཡོགས་ཐེབས་པར་འགྱོད་གདུངས་ཧ་ཅང་ཆེན་པོ་སྐྱེས།
ཧ་ཅང་སྟབས་བདེ་ཅན་གྱི་བསླུ་བྲིད་བྱེད་སྟངས་ཤིག་ཡོད་པ་འདི་ལྟར་ཏེ། རྒྱ་མཚོར་
སྐྱོད་གྲབས་བྱེད་པའི་གྲུ་གཟིངས་ཤིག་གི་གྲུ་དཔོན་གྱིས་དཔོན་པོ་ཞིག་དང་འདྲ་བའི་མི
ཞིག་ལ་སྣེ་ལེན་བྱས། མི་དེས་ཁོ་ལ་རིན་གོང་རྒྱུ་འབྲས་དང་མཐུན་པའི་མཚོ་འགག་བརྒལ་
བའི་ཁྲལ་བྱང་ཞིག་སྤྲད། འདི་ལྟར་བཀག་འགོག་མེད་པར་ལས་སླ་མོའི་ངང་ལམ་དུ་ཞུགས་
ཐུབ་པ་བྱུང་བ་དང་། གྲུ་གཟིངས་སྐྱོད་མགོ་མ་བརྩམས་གོང་ཁྲལ་རིགས་སྣ་མང་བསྡུས་པར་
ངལ་ཞིང་མགོ་འཐོམས་པའི་རྐྱེན་གྱིས་ཁོ་རང་དགའ་སྤྲོ་སྐྱེས་ཏེ་དུས་ཐོག་ཏུ་སྒོར་མོ་བརྩིས་
ཏེ་སྤྲོད་ཐབས་བྱས། ཆུ་ཚོད་སྐར་མ་བཅོ་ལྔ་ལྷག་འགོར་མཚམས་སུ། ཁྲལ་དངུལ་སྡུད་
སྟངས་ལུགས་དང་མི་མཐུན་པའི་ཁྲལ་བྱང་གཞན་ཞིག་ཁོའི་ལག་ཏུ་འབྱོར་བྱུང་། སྐབས་
དེར། ཁྲལ་བྱང་སྤྲོད་མཁན་གྱི་མི་དེས་དེ་མ་ཉིད་དུ་སྔོན་མའི་ཁྲལ་པ་དེ་ནི་ཁྲམ་པ་ཞིག་
ཡིན་རབས་དང་དེའི་ཁྲལ་སྡུད་སྟངས་ནི་བསླུ་བྲིད་བྱེད་ཚུལ་ཞིག་ཡིན་པར་བཤད།
འདི་ན་ད་དུང་བསླུ་བྲིད་བྱེད་སྟངས་དེ་དང་ཉེ་བར་མཚུངས་པ་ཞིག་ཀྱང་ཡོད་དེ།
འགྲུལ་སྐྱེལ་གྲུ་གཟིངས་ཤིག་གྲུ་ཐག་བཀྲོལ་ཏེ་མཚོ་ཁ་དང་གྱེས་པར་རྩོམ་སྐབས། མགྲོན་
པོ་ཞིག་གིས་འགྲུལ་སྒམ་བཏེགས་ཏེ་བྱ་འཕུར་བ་ལྟར་གྲུ་ཁར་རྒྱུགས་ནས་ཐོན། གློ་བུར་
དུ། ཁོ་རང་ཏན་སེ་བསྡད་དེ་སྐེད་པ་སྒུར་བྱུང་ལ། ཧ་ཅང་སེམས་ཁྲལ་གྱི་ཉམས་ཤིག་ཕྱུངས་
300

བྱི་ལ་ནག་པོ།
ཏེ་ཐང་ནས་དངོས་པོ་ཅི་ཞིག་ཡར་བླངས་བྱུང་། དེ་ནི་སྒོར་ཁུག་ཅིག་སྟེ། ཁོས་སྐད་བརྒྱབ་
སྟེ “སྒོར་ཁུག་འདི་སུ་ཞིག་གིས་བོར་བ་ཡིན” ཞེས་དྲིས་པར། ངས་བོར་སོང་ཟེར་མཁན་
སུ་ཡང་མ་བྱུང་། ཡིན་ན་ཡང་། མི་དེ་གྲུ་ཐོག་ཏུ་འགོ་སྐབས་སྒོར་ཁུག་ནང་དུ་སྒོར་མོ་
འབོར་ཆེན་ཡོད་པ་མཐོང་ནས་མི་རྣམས་རེ་ཞིག་འུར་ལོང་ལོང་དུ་བཏང་། འོན་ཀྱང་། གྲུ་
གཟིངས་ཀྱིས་དེའི་ཆེད་དུ་མཚོ་ཁར་སྒུག་སྟེ་འགོར་འགྱངས་གཏོང་རྒྱུ་ནི་དཔེ་མི་སྲིད་པ་
ཞིག་རེད།
“དུས་ཚོད་ཀྱིས་མི་ལ་སྒུག་མི་སྲིད།” གྲུ་དཔོན་གྱིས་དེ་ལྟར་བཤད།
“གནམ་རྒན་མའི་ངོ་སོར་ལྟ་རོགས། དུས་ཚོད་སྐར་མ་འགར་སྒུགས་དང་།” སྒོར་
ཁུག་རྙེད་མཁན་དེས “དངོས་པོ་འབོར་མཁན་ངོ་མ་ཅུང་མ་འགོར་བར་ཕྱིར་འབུད་
ངེས” ཡིན་ཟེར།
“སྒུག་མི་རུང་།” གྲུ་དཔོན་གྱིས་དེ་ལྟར “གྲུ་ཐོངས་ཤིག ཨེ་གོ་ཐལ” ཟེར།
“འོ་ན་ངས་ཅི་བྱ།” སྒོར་ཁུག་རྙེད་མཁན་དེས་སེམས་སྡུག་དང་བཅས་དེ་ལྟར་
འདྲི་བཞིན “ང་ད་ཐེངས་ཕར་སོང་ཚེ་ཕྱི་རྒྱལ་ནས་ལོ་འགར་ཕྱིར་མི་ལྡོག རྒྱུ་འབྲས་
ཀྱི་སྒོ་ནས་བཤད་ན། ངས་དངུལ་འདི་འདྲ་མང་པོ་ཞིག་བདག་གིར་འཛིན་ཐབས་བྲལ་བ་
རེད” ཅེས་ཟེར་བ་དང་།དེ་ནས་ཁོས་མཚོ་འགྲམ་གྱི་མི་ཞིག་ལ “ཐུགས་རྒྱལ་མ་བཞེངས།
སྐུ་ཞབས་ལགས། ངས་བལྟས་པ་ཉིད་ནས་ཁྱོད་རང་མི་ཡ་རབས་ཤིག་ཡིན་པ་ཤེས་ཐུབ།
ཁྱོད་ཀྱིས་ང་ལ་རོགས་བྱས་ཏེ་སྒོར་འདི་དག་བདག་ཉར་བྱེད་ཐུབ་བམ། དེར་མ་ཟད་བོར་
དངོས་འཚོལ་བརྡ་ཞིག་འབྲི་ཐུབ་བམ། ང་རང་ཁྱོད་ལ་ཡིད་ཆེས་ཆོག་པ་ངས་གསལ་བོར་
ཤེས་ཡོང་། ལྟོས་དང་། སྒོར་མོ་འདི་དག་གྲངས་ཀ་ཉུང་ངུ་མ་རེད། བོར་བདག་གིས་ཁྱོད་ལ་
གཏང་རག་གིས་འོ་བརྒྱལ་ཞུ་ངེས་ཡིན” ཞེས་སྐད་བརྒྱབ་བྱུང་།
“ང་ཨེ། མིན། བཀའ་དྲིན་ཁྱོད་ལ་ཞུ་ན་འོས། སྒོར་ཁུག་ནི་ཁྱོད་ཀྱིས་རྙེད་པ་རེད།”
301

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ཆོག་གི ཁྱོད་ཀྱིས་ངེས་པར་འདི་ལྟར་ཨུ་ཚུགས་བྱེད་ན། ཁྱོད་ཀྱི་སེམས་ཁུར་དེ་
སེལ་ཆེད་དུ་ངས་གཏང་རག་གི་དངོས་པོ་ཆུང་ཆུང་ཞིག་བླང་ཆོག ང་ལ་ལྟ་རུ་ཆུགས་དང་།
ཨ་ཙི། ཚང་མ་སྒོར་བརྒྱ་ཅན་རྐྱང་རྐྱང་རེད། གནམ་རྒན་མ། ངས་སྒོར་བརྒྱ་ཅན་ཞིག་
བླངས་ན་ཅུང་མང་དྲགས་སོང་། སྒོར་ལྔ་བཅུ་ཅན་གྱིས་འདང་ངེས་རེད། ངས་འདི་ལྟར་
བྱེད་ཁོ་ཐག……………”
“གྲུ་ཐོངས་ཤིག” གྲུ་དཔོན་གྱིས་བཤད།
“འོན་ཀྱང་། ངས་འདི་ནས་སྒོར་བརྒྱ་ཅན་བརྗེ་མི་ཐུབ། སྤྱིར་བཏང་བཤད་ན། རབ་
ཡིན་ན...…..…”
“གྲུ་ཐོངས་ཤིག” གྲུ་དཔོན་གྱིས་བཀོད་འདོམས་བརྒྱབ་བྱུང་།
“སྐྱོན་མི་འདུག” མཚོ་འགྲམ་གྱི་མི་དེས་དེ་ལྟར་སྐད་བརྒྱབ་ཅིང་། མཇུག་མཐར་
རང་གི་སྒོར་ཁུག་ནང་ཕར་བསློགས་ཚུར་བསློགས་འགའ་བྱས་ཏེ “སྐྱོན་མི་འདུག ང་ལ་
ཐབས་བཀོད་འདུག འདི་ན་ཨ་རི་བྱང་མའི་དངུལ་ཁང་གི་སྒོར་ལྔ་བཅུ་ཅན་ཞིག་འདུག
མྱུར་དུ་སྒོར་ཁུག་དེ་ང་ལ་གཡུགས་ཤོག” ཟེར།
སྒོར་ཁུག་རྙེད་མཁན་གྱི་མི་དྲང་ཐལ་ཆེ་བ་དེས་གདོང་ལ་ཅུང་མི་འཐད་པའི་རྣམ་
འགྱུར་ཞིག་མངོན་ནས་སྒོར་ལྔ་བཅུ་པོ་དེ་ཚུར་བླངས་པ་དང་། མི་དེའི་རེ་བ་ལྟར་སྒོར་ཁུག་
དེ་ཕར་གཡུགས། སྐབས་དེར། འགྲུལ་སྐྱེལ་གྲུ་གཟིངས་ཀྱིས་དུད་ཁུང་ལས་དུ་བ་སྔོ་ལྷོག་
ལྷོག་ཏུ་གཏོང་བཞིན་མདུན་ཕྱོགས་སུ་ཁ་ལོ་བསྒྱུར། ཕལ་ཆེར་ཆུ་ཚོད་ཕྱེད་ཀ་འདས་མ་
ཐག་གི་རྗེས་སུ། “སྒོར་མོ་འབོར་ཆེན” དེ་ནི་མ་གཞིར “སྒོར་མོ་རྫུན་མ” ཡིན་པ་ཤེས་
ལ།དེ་ནི་ཧ་ཅང་ངོ་མཚར་བའི་བསླུ་བྲིད་ཀྱི་དོན་རྐྱེན་ཞིག་རེད།
ཡང་འདི་འདྲའི་ཕོ་ཚོད་ཆེ་བའི་བསླུ་བྲིད་བྱེད་སྟངས་ཤིག་ཀྱང་ཡོད་དེ། ས་ཆ་ག་གེ
མོ་ཞིག་ཏུ་ཆོས་སྒར་འདེབས་པའི་འདུ་ཚོགས་སམ་དེ་དང་འདྲ་བའི་བྱ་འགུལ་ཞིག་སྤེལ་
302

བྱི་ལ་ནག་པོ།
བར། གནས་དེར་བསླེབ་ན་ངེས་པར་རང་དབང་དུ་བརྒལ་ཆོག་པའི་ཟམ་པ་ཞིག་བརྒྱུད་
དགོས། ཁྲམ་པ་ཞིག་གིས་ཟམ་པ་དེའི་སྟེང་དུ་ལྟ་སྲུང་བྱས་ཏེ་བསྡད་ཡོད་ཅིང་། གུས་གུས་
ཞུམ་ཞུམ་གྱིས་ཟམ་པ་བརྒྱུད་མཁན་གྱི་མི་རྣམས་ལ་ན་རེ། “ཉེ་ཆར་རྫོང་གི་གྲོས་གཞི་
གསར་བ་ཞིག་གི་ཐོག་ནས་རྒྱུ་འགྲུལ་ཡོངས་ལ་ཟམ་རིན་བསྡུ་བའི་ཐག་བཅད་ཡོད་ཅིང་།
མི་རེ་ལ་སྐར་གང་རེ་དང་རྟ་དྲེལ་རེ་ལ་སྐར་གཉིས་རེ་བསྡུ་རྒྱུ་རེད” སོགས་ཟེར། མི་ལ་
ལས་འཁང་ར་འདོན་མོད། འོན་ཀྱང་ཚང་མས་བཀའ་ལྟར་བརྩི་དགོས་བྱུང་བ་རེད། ཁྲམ་
པ་དེ་ཡུལ་དུ་ལྡོག་པའི་སྐབས་སུ། ཁུག་མའི་ནང་དུ་ཕལ་ཆེར་ཨ་སྒོར་ལྔ་བཅུ་ནས་དྲུག་
ཅུ་ཙམ་གྱི་ཡོང་སྒོ་ཆགས་འདུག ཡིན་ན་ཡང་། མི་འདི་འདྲའི་མང་པོ་ཞིག་གི་ལག་ནས་
ཟམ་རིན་བསྡུ་རྒྱུ་ནི་ཧ་ཅང་དཀའ་ལས་ཆེ་བའི་དོན་དག་ཅིག་རེད།
ཡང་སྟབས་བདེ་ཡང་ཟོར་ཅན་གྱི་བསླུ་བྲིད་བྱེད་སྟངས་ཤིག་ཡོད་པ་འདི་ལྟར་ཏེ།
གྲོགས་པོ་ཞིག་གི་ལག་ཏུ་ཁྲམ་པའི་བསྐྱིས་སྒོར་གྱི་འཛིན་བྱང་ཞིག་འཆང་ཡོད་དེ། འཛིན་
བྱང་སྟེང་གི་ནང་དོན་མཐའ་དག་བསྐྱིས་ཡིག་གི་སྒྲིག་རིམ་ལྟར་བྲིས་ཡོད་པར་མ་ཟད།
མིང་རྟགས་ཀྱང་གསལ་བོར་བཀོད་ཡོད་ཅིང་། འཛིན་བྱང་ནི་སྣུམ་སྣག་དམར་པོས་དཔར་
བསྐྲུན་བྱས་པའི་སྤྱིར་བཏང་གི་ཤོག་བུ་སྟོང་པ་ཞིག་རེད། ཁྲམ་པ་དེས་འཛིན་བྱང་དེ་འདྲའི་
ཤོག་སྟོང་བཅུ་ལྷག་ཉོས་འོངས་ཏེ། ཉིན་རེར་ཤོག་ལྡེབ་རེ་ཤ་ཁུའི་ནང་དུ་བསྒྲེས་ཏེ་ཁོ་ཚང་
གི་ཁྱི་གུ་དེའི་སྟེང་དུ་ལྡིང་ནས་ཕྲོགས་པ་དང་། མཇུག་མཐར་ཟས་ཞིམ་པོ་ཞིག་གི་ཚུལ་དུ་
བསྒྱུར་ཏེ་བཟའ་རུ་བཅུག བསྐྱིས་དངུལ་གྱི་དུས་ཆད་ཀྱི་ཉིན་དེར། ཁྲམ་པས་ཁོའི་ཁྱི་གུ་
ཁྲིད་དེ་གྲོགས་པོའི་ཁྱིམ་དུ་སོང་བ་དང་། ཁ་བརྡའི་ནང་དོན་རིམ་གྱིས་བསྐྱིས་དངུལ་གྱི་
འཛིན་བྱང་སྟེང་དུ་བསྒྱུར། གྲོགས་པོས་དཔེ་སྒྲོམ་ལས་འཛིན་བྱང་དེ་ཁྱེར་ཡོང་སྟེ་ཁོ་ལ་
སྤྲད། སྐབས་དེར། ཁྱི་གུ་དེ་མཆོང་ཐེངས་གཅིག་གིས་འཛིན་བྱང་གི་སྟེང་དུ་ལྡིང་བ་དང་།
འཛིན་བྱང་དེ་མ་ཉིད་དུ་ཁོག་པར་མིད་པ་རེད། ཁྲམ་པས་ཁྱི་གུའི་སྙིང་པོས་དབེན་པའི་
303

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བྱེད་སྟངས་འདི་ལ་ཧ་ཆེན་པོ་ལས་པར་མ་ཟད། ཁོང་ཁྲོ་དང་ཞེ་སྡང་སྐྱེས་པས། གལ་ཏེ་
བདེན་དཔང་བྱུང་ན་གྲོགས་པོར་དོམ་དངུལ་འཇལ་བའི་འོས་འགན་འདི་དུས་དང་རྣམ་པ་
ཀུན་ཏུ་འཁུར་ངེས་ཡིན་པའི་རྣམ་འགྱུར་བསྟན།
ཧ་ཅང་ཞིབ་ཚགས་ཅན་གྱི་བསླུ་བྲིད་བྱེད་སྟངས་ཤིག་ཡོད་པ་འདི་ལྟར་ཏེ། བུད་
མེད་ཅིག་ལ་ཁྲོམ་སྲང་དུ་ཁྲམ་པའི་རོགས་པ་དག་གི་བརྙས་བཅོས་ཐེབས་སྐབས། ཁྲམ་
པ་དེས་གནས་ཚུལ་མི་ལེགས་པ་མཐོང་ནས་རྒྱུགས་ཡོང་སྟེ་རང་གི་རོགས་པར་འཛིང་
རེས་ཡང་མོ་ལུས་ལ་མི་བསྣད་པ་ཞིག་བྱས་ནས། བུད་མེད་དེ་ཨུ་ཚུགས་ཀྱིས་མོའི་ཁྱིམ་དུ་
སྐྱེལ་ཐབས་བྱས་པ་དང་། ཕྱིར་ལོག་ཁར་ད་དུང་ལག་པ་བྲང་ཁར་བཞག་སྟེ་གུས་འདུད་
ནན་མོ་ཞིག་བྱས་ཏེ་ཧ་ཅང་ཁེངས་སྐྱུང་གི་ཉམས་ཀྱིས་མོར་གྱེས་ཕྱག་ཕུལ། བུད་མེད་དེས་
རང་གི་སྲོག་སྐྱོབ་ཀྱི་དྲིན་ཆེན་དེ་ཁྱིམ་དུ་བསུས་ཏེ་གཅེན་པོ་དང་ཨ་ཕར་མཚམས་སྦྱོར་
བྱེད་འདོད་པར། ཁྲམ་པས་དབུགས་རིང་ཞིག་བཏོན་ནས་མོའི་ལྷག་བསམ་ལ་བཀའ་དྲིན་
ཞུས་ཏེ་བཀག “སྐུ་ཞབས་ལགས། འོ་ན་ཇི་ལྟར་བྱ།” བུད་མེད་དེས་ཧ་ཅང་ནན་ཏན་གྱི་
ཚུལ་གྱིས “ཁྱོད་ཀྱིས་ངར་ཁྱོད་ལ་བཀའ་དྲིན་ཞུ་བའི་གོ་སྐབས་ཤིག་ཀྱང་མི་སྟེར་རམ”
ཞེས་བཤད།
“འོ། ཡ་ཡ། བུ་མོ་ལགས། ངས་ཁྱོད་ལ་གོ་སྐབས་ཤིག་བྱིན་ཆོག ཁྱོད་ཀྱིས་ང་ལ་
དབྱིན་སྒོར་གཉིས་བསྐྱི་ན་ཆོག་གམ།”
བུད་མེད་དེར་དར་ཅིག་ལ་སེམས་འགུལ་ཐེབས་པས་བུད་མེད་དེས་རྐང་པས་ས་ཡང་
མི་ནོན་པ་ལྟར་མགོ་ཡོམ་འཁོར་ཏེ་ཅུང་ཙམ་མིན་ན་ཐང་ལ་འགྱེལ། ཡིན་ན་ཡང་། བསམ་
ཚུགས་ནས་ཕྱིར་དྲན་ཞིག་བྱས་པར། སྒོར་ཁུག་གི་ཁ་སྔར་ནས་ཕྱེ་སྟེ་སྒོར་མོ་ཁོ་ལ་སྤྲད་
ཚར། དེ་བས། ངས་དོན་དག་འདི་ནི་ཧ་ཅང་ཞིབ་ཚགས་ཅན་གྱི་བསླུ་བྲིད་བྱེད་སྟངས་ཤིག་
རེད་ཅེས་བརྗོད་པ་ཡིན་ལ། དེ་ཡང་བསྐྱིས་དངུལ་འདིའི་ཕྱེད་ཀ་ངེས་པར་བུད་མེད་དེར་
304

བྱི་ལ་ནག་པོ།
བརྙས་བཅོས་བྱེད་ཁུལ་བགྱིས་པའི་རྫུ་བག་གི་དཀའ་ལས་མྱོང་མཁན་གྱི་སྐུ་ཞབས་དེར་
འབུལ་དགོས་པ་ཡིན་ཏེ། སྐུ་ཞབས་དེས་རྫུན་གར་དངོས་སུ་འཁྲབ་སྟེ་དེ་གར་འགྲེང་སྟེ་
རྡུང་རྡེག་མི་ཉོ་ཐབས་མེད་བྱུང་བ་རེད།
དེ་ལས་ལྡོག་སྟེ། འདི་ཡང་ཧྭ་ཅང་ཚན་རིག་དང་མཐུན་པའི་བསླུ་བྲིད་བྱེད་སྟངས་
ཤིག་སྟེ། ཁྲམ་པ་ཞིག་ཆང་ཁང་ཞིག་གི་ཚོང་སྒམ་གྱི་མདུན་དུ་ཡོང་ནས་ཐ་མག་རྐང་
གཉིས་ཉོ་རྩིས་བྱས། ཚོང་པས་ཐ་མག་རྐང་གཉིས་ཁོ་ལ་གཏོད་པའི་སྐབས་སུ། ཁོས་དེ་ལ་
རགས་ལྟ་ཙམ་བྱས་ཏེ “ང་རང་ཐ་མག་འདིའི་རིགས་འཐེན་པར་མི་དགའ། འདི། ཕྱིར་
ཁྱེར་ཅིག ང་ལ་པུ་རན་ཏིའི་ཨ་རག་ནང་དུ་ཆུ་བསྣན་ནས་ཁྱེར་ཤོག” ཟེར།
པུ་རན་ཏིའི་ནང་དུ་ཆུ་བསྣན་པའི་ཨ་རག་ཀྱང་ཁྱེར་ནས་ཐོན་བྱུང་། ཁྲམ་པས་ཨ་
རག་ཡོངས་སུ་འཐུངས་ཚར་རྗེས་ཁ་ཕྱིར་འཁོར་ནས་སྒོ་ཕྱིར་འགྲོ་རྩིས་བྱས་བྱུང་མེད།
འོན་ཀྱང་། སྦྱིན་བདག་གིས་ཕྱིར་བོས་ཏེ་བཀག་བྱུང་།
“སྐུ་ཞབས་ལགས། ཁྱེད་ཀྱིས་ཆང་རིན་སྤྲོད་རྒྱུ་བརྗེད་འདུག་པ་ང་ལ་ཡིད་ཆེས་ཡོད།”
66
ཆང་རིན་ཨེ། ངས་ཐ་མག་ཁྱོད་ལ་བྱིན་ཏེ་དེའི་ཚབ་ཏུ་པུ་རན་ཏིའི་ནང་ཆུ་བསྣན་
པའི་ཨ་རག་བརྗེས་ཡོང་བ་མིན་ནམ། ཁྱོད་ལ་ད་དུང་དེས་མི་ཆོག་གམ།”
“ཡིན་ན་ཡང་། སྐུ་ཞབས་ལགས། ཁྱེད་ཀྱིས་བཟོད་སྒོམ་གནང་རོགས། ངས་ཁྱེད་
ཀྱིས་ཐ་མག་ལ་རིན་པ་སྤྲད་པ་དྲན་མ་བྱུང་།”
“ཁྱོད་ཀྱི་སྐད་ཆ་དེའི་ནང་དོན་ཅི་ཡིན། ཁྱོད་ཀྱི་གཡོ་ཁྲམ་འདི། ངས་ཐ་མག་ཁྱོད་ལ་
ཕྱིར་བསློགས་པ་མ་ཡིན་ནམ། འོ་ན་ཁྱོད་ཀྱིས་ང་ལ་མ་ཉོས་པའི་དངོས་པོར་རིན་གོང་སྤྲོད་
དུ་འཇུག་རྒྱུ་ཟེར་བ་ཡིན་ནམ།”
“ཡིན་ན་ཡང་། སྐུ་ཞབས་ལགས།” ཆང་ཁང་གི་སྦྱིན་བདག་གིས་རེ་ཞིག་ཅི་བཤད་
རྒྱུ་ཡང་མ་ཤེས་པར “ཡིན་ན་ཡང་། སྐུ་ཞབས་ལགས” ཞེས་བཟླས།
305

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ང་ལ ‘ཡིན་ན་ཡང་དང ་སྐུ་ཞབས་ལགས’ ཀྱི་སྐད་ཆ་མ་རྗོད།” ཁྲམ་པས་
སྦྱིན་བདག་གི་ཚིག་མཚམས་བཅད་དེ་གདོང་ལ་བདེན་ཁ་ཆེན་པོ་ཡོད་པའི་ཚུལ་གྱིས་ཁྲོ་
ཉམས་མངོན་ཞིང་། སྒོ་ཁྲོགས་སེ་གཏན་ཏེ་འབྲོ་ཞོར་དུ “ང་ལ ‘ཡིན་ན་ཡང་དང “སྐུ་
ཞབས་ལགས་མ་ཟེར་ལ། ཁྱོད་ཀྱིས་གཡོ་ཐབས་སྤྱད་དེ་མི་ལ་བསླུ་བྲིད་གཏོང་འདོད་ཀྱི་
སྟོང་བསམ་ཡང་མ་བཅངས” ཟེར།
གཞན་ཡང་འདི་ན་ད་དུང་ཧ་ཅང་སྤྱང་གྲུང་ལྡན་པའི་བསླུ་བྲིད་གཏོང་སྟངས་ཤིག་
ཡོད་དེ། དེའི་ཆེས་མངོན་གསལ་གྱི་ཁྱད་ཆོས་ནི་ལས་སླ་མོའི་ངང་ལག་བསྟར་བྱེད་ཐུབ་པ་
དེ་རེད། མི་ཞིག་གིས་སྒོར་ཁུག་དངོས་གནས་བོར་སོང་། བོར་བདག་གིས་གྲོང་ཁྱེར་ཆེན་
པོ་ཞིག་གི་ཚགས་པར་སྟེང་དུ་གནས་ཚུལ་དག་ཧ་ཅང་ཕྲ་ཞིང་ཞིབ་པའི་སྒོ་ནས་བཀོད་དེ་
བོར་དངོས་འཚོལ་བརྡ་ཞིག་སྤེལ།
ཁྲམ་པ་ཞིག་གིས་བརྡ་སྦྱོར་འདིའི་དངོས་དོན་རང་བཞིན་གྱི་ནང་དོན་མཐའ་དག་
ཡོངས་སུ་བཤུས་ཏེ། ཁ་བྱང་དང་ཚིག་སྦྱོར། ས་གནས་སོགས་ཏེ། དཔེར་ན། སྔར་གྱི་བརྡ་
ཁྱབ་ཀྱི་ཚིག་སྒྲོས་རིང་པོ་དང་ཉོག་དྲ་ཆེ་བ། ཁ་བྱང་དུ “སྒོར་ཁུག་འཚོལ་བ” ཟེར་བ་
དང་། དེ་བཞིན་བོར་དངོས་རྙེད་རྗེས་ཐང་མུའུ་སྲང་ལམ་གྱི་ཨང་རྟགས་དང་པོར་སྤྲོད་རྒྱུའི་
རེ་བ་བཏོན་ཡོད་པ་ལྟ་བུ་སོགས་ལ་བཟོ་བཅོས་བརྒྱབ་ཡོད་པ་རེད། ལད་འབྲི་བྱས་པའི་
བརྡ་ཁྱབ་ནི་ཁ་གསལ་ཞིང་དོན་འདུས་པ་དང་། ཁ་བྱང་དུ “དངོས་པོ་འཚོལ་བ” ཞེས་
སྟབས་བདེར་བཀོད་ཡོད་པར་མ་ཟད། ད་དུང་དངོས་པོ་རྙེད་མཁན་གྱིས་ཏིས་ཁི་སྲང་
ལམ་ཆེན་མོའི་ཨང་རྟགས་གཉིས་པ་དང་ཡང་ན་ཧ་ལིས་སྲང་ལམ་ཆེན་མོའི་ཨང་རྟགས་
གསུམ་པར་བོར་བདག་དང་འཕྲད་ཆོག་པ་གསལ་བཤད་བྱས་ཡོད་ཅིང་། དེ་ལས་གལ་ཆེ་
བ་ནི་བརྡ་ཁྱབ་འདི་ཆེས་ཉུང་ནའང་དུས་མཉམ་དུ་ཚགས་པར་མི་འདྲ་བ་ལྔ་དྲུག་ཙམ་གྱི་
སྟེང་དུ་བཀོད་ཡོད་པ་དང་། དུས་ཚོད་ནི་བརྡ་ཁྱབ་སྔོན་མ་ལས་ཆུ་ཚོད་དུ་མས་འཕྱིས་པ་
306

བྱི་ལ་ནག་པོ།
རེད། གལ་ཏེ། བརྡ་ཁྱབ་འདི་བོར་བདག་ངོ་མས་བཀླག་ཐུབ་པ་བྱུང་ན། ཁོའི་བསམ་པར་
དོན་འདི་དང་རང་ངོས་ཀྱི་དོན་དག་བར་དུ་འབྲེལ་བ་ཡོད་པའི་དོགས་པ་ཆེན་པོ་འཛིན་
མི་སྲིད་པ་རེད། འོན་ཀྱང་། སྒོར་ཁུག་རྙེད་མཁན་གྱིས་རྙེད་དངོས་ཁྲམ་པས་བསྟན་པའི་ས་
གནས་སུ་བསྐྱལ་ཡོང་བ་ལས། ཕལ་ཆེར་བོར་བདག་གིས་བཤད་པའི་ས་གནས་སུ་བསྐྱལ་
མི་སྲིད། དེ་གཉིས་ཀྱི་གོ་སྐབས་ཀྱི་བསྡུར་བ་ནི་ལྔ་དང་གཅིག་གམ་དྲུག་དང་གཅིག་གི་
ཚད་རེད། དེའི་མཇུག་འབྲས་ནི་ཁྲམ་པ་དེས་གླ་ཆ་ཉུང་ཙམ་སྤྲད་རྗེས་སྒོར་ཁུག་དེ་ཁྱུར་
མིད་དུ་བཏང་བ་དང་། མཐའ་མར་གར་སོང་ཆ་མེད་དུ་གྱུར་པ་དེ་རེད།
འདི་ན་ཡང་གོང་དང་རིགས་ཧ་ཅང་འདྲ་བའི་བསླུ་བྲིད་བྱེད་སྟངས་ཤིག་ཡོད་དེ། བུད་
མེད་ཅིག་གིས་ཁྲོམ་སྲང་དུ་ཧ་ཅང་རྩ་ཆེ་བའི་ཕ་ལམ་སོར་གདུབ་ཅིག་བོར། བོར་དངོས་
ཕྱིར་རག་པའི་ཆེད་དུ། མོས་རྙེད་མཁན་ལ་གླ་ཆ་ཨ་སྒོར་བཞི་བཅུ་ནས་ལྔ་བཅུ་སྟེར་འདོད་
དེ། བརྡ་ཁྱབ་ཀྱི་ནང་དུ་སོར་གདུབ་ཀྱི་རྣམ་པ་དང་ལག་རྩལ་གྱི་ཁྱད་ཆོས་སོགས་ཞིབ་འབྲི་
ཕྲ་ཞིང་ཞིབ་པར་བཀོད་ཡོད་པ་དང་། དེའི་འཕྲོར་གལ་ཏེ་བོར་དངོས་སྲང་ལམ་ག་གེ་མོའི་
སྒོ་རྟགས་ག་གེ་མོར་སྐྱེལ་མཁན་བྱུང་ན་རྙེད་མཁན་ལ་གླ་ཆ་དེ་འདྲ་སྤྲོད་ངེས་པར་མ་ཟད།
ད་དུང་བོར་བདག་གིས་གནད་དོན་གཞན་ལ་དྲི་བ་གཏན་ནས་མི་གཏོང་ཟེར། ཉིན་གཉིས་
འགོར་རྗེས། བུད་མེད་དེ་ཁྱིམ་དུ་མི་སྡོད་པའི་སྐབས་སུ། སྲང་ལམ་ག་གེ་མོའི་སྒོ་རྟགས་
ཨང་ག་གེ་མོའི་སྒོ་དྲིལ་གྲག་བྱུང་། གཡོག་པོ་ཞིག་གིས་ཨ་ལན་སྟེར་བཞིན་སྒོར་བུད་པ་ན།
མགྲོན་པོ་དེས་འདི་པ་ཚང་གི་བུད་མེད་དང་འཕྲད་རྒྱུའི་རེ་བ་བཏོན་འོངས་མོད། འོན་ཀྱང་།
གཡོག་པོས་མི་དེར་མོ་ཁྱིམ་དུ་མི་འདུག་ཅེས་ལན་བཏབ། ཧ་ལས་པའི་གནས་ཚུལ་དེ་ཐོས་
རྗེས། མི་དེས་ཧ་ཅང་ཕངས་པའི་ཚུགས་ཀ་ཞིག་བསྟན་ནས་དོན་དག་གལ་ཆེན་ཞིག་ཡོད་
པས་ངེས་པར་མོ་རང་ཉིད་དང་འཕྲད་དགོས་ཚུལ་གླེང་ཡོང་། དོན་དངོས་སུ། ལས་ཡག་
ཡག་ལ་ཁོས་བུད་མེད་དེའི་སོར་གདུབ་རྙེད་འདུག་ཅིང་། ཚུགས་ཀར་བལྟས་ན་ཁོ་རང་ཕྱིས་
307

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སུ་སླར་ཡང་ཐེངས་ཤིག་ཡོང་རྩིས་ཡིན་པ་འདྲ། “དེ་མི་ཆོག” གཡོག་པོས་དེ་ལྟར་བཤད་
པར། སྐབས་དེར་བོས་ཡོང་བའི་བུད་མེད་དེའི་ནུ་མོ་དང་ནུ་མོའི་ཁྱོ་ག་གཉིས་ཀྱིས་ཀྱང “དེ་
གཏན་ནས་མི་ཆོག" ཟེར། དེ་ནས་ཕན་ཚུན་གྱིས་འཛིང་རེས་བཤད་རེས་ཙམ་བྱས་ཏེ་སོར་
གདུབ་ལ་བརྟག་ཅིང་ངོས་བཟུང་སྟེ་གླ་ཆ་སྤྲད་པ་དང་། སོར་གདུབ་རྙེད་མཁན་དེ་བཙན་
གྱིས་སྒོར་བདས་པ་འདྲ་བ་ཞིག་བྱས། བུད་མེད་དེ་ཁྱིམ་དུ་ལོག་རྗེས། ནུ་མོ་དང་ནུ་མོའི་ཁྱོ་
ག་གཉིས་ཀར་མི་དགའ་བའི་རྣམ་འགྱུར་ཅིག་བསྟན་ཡོང་། རྒྱུ་མཚན་ནི་ཁོ་ཚོས་མོའི་སོར་
གདུབ་ལྟར་བཟོས་པའི་རྒྱན་ཆ་རྫུན་མ་དེ་ལ་ཨ་སྒོར་བཞི་བཅུའམ་ལྔ་བཅུ་ཙམ་བྱིན་ཟིན་པ་
རེད། སོར་གདུབ་རྫུན་མ་དེ་ནི་གསེར་མདོག་ལྡན་པའི་ཟངས་རྒྱུ་དང་རྡོ་རྗེ་ཕ་ལམ་བཅོས་
མས་བཟོས་པ་ཞིག་རེད།
བསླུ་བྲིད་བྱེད་སྟངས་ནི་བགྲང་བས་ག་ལ་ལང་། གལ་ཏེ་ངས་ཚན་རིག་འདིའི་སྤྱིར་
བཏང་གི་རིགས་ཀྱི་དབྱེ་བ་དང་འགྱུར་ལྡོག་རགས་ཙམ་སྟོན་པའི་དབང་དུ་བཏང་ན་ཡང་།
རྩོམ་ཡིག་འདིའི་མཇུག་གཏན་ནས་རྫོགས་ཐུབ་པ་ཞིག་མིན། དེ་བས། ངས་རྩོམ་འདིའི་
མཇུག་སྡུད་མཚམས་མི་འཇོག་ག་མེད་རེད། ཡིན་ན་ཡང་། ངས་རྩོམ་འདིའི་མཇུག་སྡུད་
སྟངས་ཆེས་ལེགས་པོ་ནི་མདོར་བསྡུས་ཀྱི་སྒོ་ནས་ཧ་ཅང་རྒྱ་ཆེ་ཞིང་དཀའ་ལས་ཀྱང་ཆེ་
བའི་བསླུ་བྲིད་བྱེད་སྟངས་ཟིན་བྲིས་སུ་བཏབ་པ་ཉིད་ལས་མ་འདས། ཅུང་མ་འགོར་བའི་
སྔོན་དུ། ང་ཚོའི་གྲོང་ཁྱེར་དུ་བསླུ་བྲིད་བྱེད་སྟངས་འདིའི་གར་སྟེགས་ཤིག་བསྐྲུན་ཏེ་
འཁྲབ་སྟོན་མཛད་མྱོང་ལ། ཕྱིས་སུ་ད་དུང་མཉམ་འབྲེལ་རྒྱལ་པོ་དག་གིས་ས་ཆ་སྐྱིད་ས་
དག་ཏུ་མུ་མཐུད་དུ་འཁྲབ་སྟོན་བྱས་ཏེ་ལེགས་འགྲུབ་ཐེངས་མང་པོ་བྱུང་། སྐུ་དྲག་དར་
མ་ཞིག་ཀྱང་གནས་གང་ནས་འོངས་པ་མ་ཤེས་པར་གྲོང་ཁྱེར་འདིར་ལྟད་མོར་ཐོན་འདུག
ཁོའི་གཏམ་དང་སྤྱོད་པ་ཧ་ཅང་གཟབ་ནན་དང་ཞི་དུལ། བག་ཡོད། ཚུལ་ལྡན་ཞིག་ཡིན་
ཞིང་། གོན་པ་ཡང་གྲ་དག་ཡིན་པར་མ་ཟད། གང་འདོད་ཅི་དྲན་གཏན་ནས་མི་བྱེད། འོན་
308

བྱི་ལ་ནག་པོ།
ཀྱང་། ཁོ་རང་བབ་ཆགས་ཡིན་ལ་སྤོབས་པ་ཆེ་ཞིང་ཚུལ་འཆོས་བྱེད་པར་གཏན་ནས་མི་
དགའ། ཁོས་མགུལ་ཆིངས་དཀར་པོ་ཞིག་དཀྲིས་པ་དང་ཚི་ལེན་འཁོབས་ཆེན་ཞིག་གོན་
ཡོད་ལ། ལུས་སུ་སྤྱོད་བདེ་བོ་ཡོང་བའི་ཆེད་དུ་དེའི་སྟེང་དུ་སྒྲོག་གུ་འགའ་སྒྲོག་འདུག་
ཅིང་། ལུས་སྨད་དུ་རྟིང་ཀ་མཐོན་པོ་ཅན་གྱི་ལྷམ་དྲོན་པོ་ཞིག་དང་ཁ་འདིག་མེད་པའི་དོར་
མ་ཞིག་གྱོན་འདུག ཁོའི་ཆ་ལུགས་ཡོངས་རྫོགས་ནི་ཁྱོད་ཀྱི་སེམས་གཏིང་དུ་ཉར་བའི་རྒྱུ་
འབྱོར་བ་ལྡན་ཞིང་སྒམ་ཚུགས་དང་གཟབ་ནན་ཐོན་པ་དང་། མིའི་བརྩི་བཀུར་ཐོབ་པའི་
ཕུལ་དུ་བྱུང་བའི “ཚོང་བདག” ཅིག་གི་སྣང་བརྙན་དང་ཀུན་ནས་མཐུན་པར་སྣང་སྟེ།
མདོར་ན། ང་ཚོས་དུས་རྒྱུན་སྤྲོ་གར་ཡག་པོའི་ཁྲོད་དུ་མཐོང་ཐུབ་པའི་ཕྱི་ཚུལ་རྫིག་ཀྱང་
ནང་སེམས་སྙི་བའི་མི་སྣ་དེ་དང་འདྲ། ལྟས་ངན་དེའི་རིགས་ནི་ཁ་གདངས་པ་ཙམ་ནས་རྟ་
ཤོར་ན་འཛིན་ཐབས་ཡོད་པ་དང་ཚིག་ཤོར་ན་འཛིན་ཐབས་མེད་པའི་གཏམ་དཔེ་བཤད་
པར་དགའ་མོད་ཀྱང་། དོན་དུ་ཀུན་གྱིས་ཤེས་པ་ལྟར། ཁོ་ཚོས་ལག་པ་ཡ་གཅིག་གིས་སྦྱིན་
པའི་སྤར་ཁ་ཡངས་པོར་ཕྱེ་སྟེ་སེམས་ཅན་ལ་དགེ་བ་སྒྲུབ་པ་དང་། ལག་པ་ཡ་གཅིག་གིས་
ཚོང་ལ་རྔམ་སྟེ་དངོས་པོའི་རིན་གོང་གཏམས་པ་དང་སྒོར་ཟུར་རེ་དང་སྐར་ཆ་རེའི་ཁེ་
སྤོགས་འབའ་ཞིག་གཉེར་གྱིན་ཡོད་པ་རེད།
ཁོས་བར་ཆད་མང་པོ་སེལ་ཏེ་མཐའ་མར་རང་དང་འཚམས་པའི་མགྲོན་ཁང་ཞིག་
རྙེད། ཁོ་རང་བྱིས་པར་སུན་སྣང་སྐྱེས་ཤིང་ལྷིང་འཇགས་ཀྱི་འཚོ་བ་རོལ་བར་ལོབས་ཡོད་
ཅིང་། ཁོའི་འཚོ་བ་ནི་མགོ་མཇུག་ཚང་ཞིང་ཆོས་ཉིད་ལྡན་པ་ཞིག་ཡིན་པས། ཁོ་རང་འདུ་
འཛི་དབེན་ཞིང་མགྲོན་པོར་བརྩི་བཀུར་ཆེ་བའི་ཁྱིམ་ཚང་ཆུང་ཆུང་ཞིག་ཏུ་གནས་འཆའ་
བར་འདོད་པ་རེད། ཁོས་མགྲོན་ཁང་གི་རིན་གོང་ལ་མི་ལྟ་བར་གཙོ་བོར་ཟླ་རེའི་ཉིན་དང་
པོར་ཁང་རིན་རྩིས་སྤྲོད་རྒྱག་རྒྱུ་རྒྱུན་འཁྱོངས་བྱེད་པ་རེད། (ད་ལྟ་ནི་ཉིན་གཉིས་པར་
འགྱུར་འདུག)མཐའ་མར་ཁོས་རང་གི་བསམ་ཐོག་ཏུ་ཐོན་པའི་ཁང་པའི་བདག་མོ་དེ་རྙེད་
309

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དུས། བདག་མོར་རང་གི་བཅོལ་གདམས་དེ་གང་ལྟར་བརྗེད་མི་རུང་བ་དང་། ངེས་པར་དུ་
ཟླ་རེའི་ཉིན་དང་པོའི་སྔ་དྲོའི་ཆུ་ཚོད་བཅུ་པའི་སྟེང་རྩིས་ཐོ་དང་འཛིན་ཡིག་བསྐྱལ་ཡོང་
དགོས་པ་དང་། གནས་ཚུལ་གང་འདྲ་བྱུང་ཡང་ཉིན་གཉིས་པའི་བར་དུ་འགོར་འགྱངས་
བྱེད་མི་རུང་བའི་རེ་བ་བཏོན།
བཀོད་སྒྲིག་ཚགས་སུ་ཆུད་པ་བྱས་རྗེས། ཚོང་པ་འདིས་གྲོང་ཁྱེར་གྱི་ས་ཆ་འདྲ་
ཆགས་པ་ཞིག(དེ་འདྲའི་ཚོང་རྒྱུགས་ས་ཞིག་མིན)ཏུ་གཞུང་སྒྲུབ་ཁང་ཞིག་གླས་ཏེ་བསྡད།
ཁོ་རང་སྤམ་རྫུ་སྟོན་པར་མི་དགའ་བས་ནམ་རྒྱུན “ཚུལ་འཆོས་ལ་ཇི་ལྟར་དགའ་ན་དེའི་
ཕག་རྒྱབ་ཏུ་དེ་ལྟར་དངོས་དོན་གྱི་ཆོས་ཅི་ཡང་མེད” ཟེར། གཏན་ཚིགས་བཙན་པའི་
སྐད་ཆ་འདིས་ཁང་པའི་བདག་མོར་བག་ཆགས་གཏིང་ཟབ་མོ་བཞག་པས། མོས་མྱུར་དུ་
ཞ་སྨྱུག་བཟུང་ནས་སྐད་ཆ་དེ་ཁྱིམ་གྱི་ཆོས་དཔེ་ཆེན་པོ《འཕགས་ཆོས》ཞེས་པའི་དེབ་
ནང་གི “སོ་ལོ་མོན་གྱི་ལེགས་བཤད" ཀྱི་འགབ་ཀྱི་སྟོང་ཆའི་ནང་དུ་བྲིས་ཏེ་བརྗེད་
བྱང་དུ་བཀོད།
གོ་རིམ་གཉིས་པ་ནི་བརྡ་ཁྱབ་སྤེལ་རྒྱུ་དེ་རེད། སྤྱིར་བཏང་གི་སྒྲུབ་སྟངས་ལྟར་ན། གྲོང་
ཁྱེར་ནང་གི་རིན་གོང་བདེ་བའི་ཚོང་ཁང་གཙོ་བོ་འགའ་བདམས་ཏེ་རིན་གོང་ཁེ་བའི་ཚོང་
ཁང་ལ་གཡོལ་ཐབས་བྱེད་པ་སྟེ། རྒྱུ་མཚན་ནི་རིན་གོང་ཁེ་བའི་ཚོང་ཁང་དེ་དག་གིས་
རང་གི “ཐོབ་ཐང་ཤོར” ཡོད་པར་མ་ཟད། ད་དུང་བརྡ་ཁྱབ་བཏང་ན་ཚགས་པར་གྱི་རིན་
དངུལ་སྔོན་ལ་སྤྲོད་དགོས་པའི་རེ་བ་འདོན་པའི་སྟབས་རེད། ཡིན་ན་ཡང་། ཚོང་པ་འདིས་
དོན་དག་ཡོངས་སུ་མ་གྲུབ་ན་རིན་དངུལ་སྔོན་ལ་རྩ་བ་ནས་སྟེར་མི་རུང་བར་སྙམ་གྱིན་ཡོད།
གདན་ཞུ། ཀུང་ཟི་འདི་གས་གྲོང་ཁྱེར་དུ་རྒྱ་ཆེ་བའི་ཚོང་ལས་ཤིག་གཉེར་རྩིས་ཡོད་ཅིང་།
དེ་ལ་འཇོན་ཐང་ལྡན་པའི་ལས་བྱེད་པ་གསུམ་ནས་བཞི་ཙམ་གདན་འདྲེན་ཞུ་འཆར་ཡིན་ལ།
གླ་ཆ་མཐོན་པོ་སྟེར་རྒྱུ། གལ་ཏེ་འཐད་ལྡན་གྱི་མི་ཡོད་ན་རང་ལ་ནུས་རྩལ་ཡོད་པའི་མཚམས་
310

བྱི་ལ་ནག་པོ།
སྦྱོར་ཡི་གེ་དང་མི་གཤིས་དྲང་ཞིང་ཡ་རབས་ཡིན་པར་ཡིད་ཆེས་ཆོག་པའི་བདེན་དཔང་གི་
འོས་སྦྱོར་ཡི་གེ་བསྐུར་བར་འཚལ། དངོས་ནས། ཕྲག་ཏུ་བླངས་པའི་ལས་ཀར་འགན་འཁྲིའི་
འདུ་ཤེས་དྲག་པོ་ཞིག་ལྡན་དགོས་ལ། འགན་ལེན་པས་ངེས་པར་དངུལ་སྒོར་འབོར་ཆེན་གཉེར་
དགོས་པས། ང་ཚོའི་བསམ་པར་གླ་པ་རེས་ཁག་ཐེག་གི་གཏའ་མར་ཨ་སྒོར་ལྔ་བཅུ་རེ་གཞུང་ལ་
སྤྲད་ན་འགྲིག་པར་སྙམ་གྱིན་ཡོད། གལ་ཏེ། ཀུང་སི་ལ་གཏའ་མའི་དངུལ་སྤྲོད་མི་འདོད་པའི་མི་
ཡོད་ན་ལས་གཉེར་པར་བསྡུ་རྒྱུ་མིན། ལྷག་བསམ་དག་པའི་མི་དྲག་ན་གཞོན་ཅན་ཡོད་ན་དེ་ལ་
ཐོག་མར་ལས་ཀ་ལེགས་ཤོས་བཀོད་སྒྲིག་རྒྱག་རྒྱུ། ཐོ་འགོད་བྱེད་མཁན་སྔ་དྲོའི་ཆུ་ཚོད་བཅུ་པ་
ནས་བཅུ་གཉིས་པའི་བར་དང་། ཕྱི་དྲོའི་ཆུ་ཚོད་བཞི་པ་ནས་ལྔ་པའི་བར་དུ་ཐོན་དགོས།
ཏའི་ཀི་སི་སྲང་ཆེན་ཨང་རྟགས110པ།
པཱོ་ཀི་སི་ཀུང་སི། ཧའོ་ཀི་སི་ཀུང་སི།ལའོ་ཀི་སི་ཀུང་སི།ཧྥོ་ལའོ་ཀི་སི་ཀུང་སི་བཅས་ནས།
ཟླ་དེའི་ཚེས་སོ་གཅིག་ལ་ཐོན་རྗེས།བརྡ་ཁྱབ་འདིས་པཱོ་ཀི་སི་ཀུང་སི། ཧའོ་ཀི་སི་ཀུང་
སི། ལའོ་ཀི་སི་ཀུང་སི། ཧྥོ་ལའོ་ཀི་སི་ཀུང་སི་བཅས་ཀྱི་གཞུང་སྒྲུབ་ཁང་ནང་དུ་མི་དྲག་ན་
གཞོན་པ་བསྡོམས་པས་བཅོ་ལྔ་ནས་ཉི་ཤུ་བསྡུས་བྱུང་། ཡིན་ན་ཡང་། ཚོང་པ་འདིས་མི་སུ་
དང་གང་ལའང་ཆིངས་ཡིག་འཇོག་པར་རྔམ་བྲེལ་མི་བྱེད་པར་ན་གཞོན་མི་དྲག་རེ་རེའི་
ལྷག་བསམ་རྣམ་དག་ཡིན་མིན་སྐོར་གྱི་གནད་དོན་ལ་བརྟག་འདྲི་བྱས་རྗེས། ད་གཟོད་
སྡུད་ལེན་བྱས་ཏེ་ཨ་སྒོར་ལྔ་བཅུའི་བྱུང་འཛིན་སྟེང་དུ་མིང་རྟགས་བཀོད། འདི་ནི་པཱོ་ཀི་སི་
ཀུང་སི། ཧའོ་ཀི་སི་ཀུང་སི། ལའོ་ཀི་སི་ཀུང་སི། ཧྥོ་ལའོ་ཀི་སི་ཀུང་སི་བཅས་ཀྱིས་བཏོན་
པའི་ཉེན་ཟོན་སྔོན་འགོག་གི་ཐབས་ཤེས་རེད། ཟླ་ཕྱི་མའི་ཉིན་དང་པོར། ཁང་པའི་བདག་
མོས་སྔོན་ལ་ཁས་བླངས་པ་ལྟར་རྩིས་ཐོ་ཁྱེར་མ་ཡོང་། གལ་ཏེ་མིང་གི་རྗེས་ན “ཨའོ་ཀི་
སིའི” མཚན་སྦྱར་བའི་ཀུང་སིའི་བློ་བདེ་བག་ཕེབས་སུ་གནས་པའི་སྦྱིན་བདག་དེ་ཁོ་
རང་གི་དམིགས་ཡུལ་གྱི་ཆེད་དུ་གྲོང་ཁྱེར་ནས་ཉིན་གཅིག་གམ་གཉིས་ལ་སྡོད་དགོས་པ་
311

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བྱུང་ཚེ། མོས་དེ་ལྟར་སྣང་ཆུང་བྱས་པར་ཁ་སྡིགས་ནན་མོ་གཏོང་བར་གདོན་མི་ཟའོ།
དོན་རྐྱེན་འདིས་ཉེན་རྟོག་པ་རྣམས་ཀྱང་ཨར་ལ་གཏད་དེ་ཐོད་པ་ན་བ་ཞིག་བྱུང་སོང་།
ཁོ་ཚོ་ཕྱོགས་བཞི་མཚམས་བརྒྱད་དུ་རྒྱུགས་པའི་མཐར། ད་གཟོད་གཟབ་ནན་གྱི་སྒོ་ནས་
ཚོང་པ་འདི་ནི “མིང་མེད་པའི་མི་ཆུང་ཞིག” ཡིན་པ་ཁྱབ་བསྒྲགས་བྱས། དེར་མི་འགའ་
རེའི་བསམ་པར་ཚིག་འདིའི་ནང་དོན་ནི “མིང་མེད་པའི་མི” ཞེས་པ་དེ་ཡིན་པར་སྙམ་
ལ། ཡང་ཁ་ཅིག་གིས་རྒྱུན་དུ་འཆད་ཀྱིན་པའི་སྐད་ཆ་རྙིང་པ་སྟེ། “མི་འདི་འདྲ་ཞིག་
འཚོལ་དཔྱོད་བྱས་ཏེ་རྙེད་མ་བྱུང” ཞེས་པའི་གོ་དོན་ཡིན་པར་སེམས། དུས་མཚུངས་
སུ། མི་དྲག་ན་གཞོན་དེ་དག་གི་ཁྲོད་དུའང་སྔོན་དང་མི་འདྲ་བར་ལྷག་བསམ་རྣམ་དག་
ཅན་གཅིག་ཀྱང་མ་བྱུང་། འོན་ཀྱང་། ཁང་པའི་བདག་མོ་དེས་ཧྥ་སྒོར་གཅིག་གི་རིན་གོང་
ཅན་གྱི་ཧིན་རྡུའི་འགྱིག་བསུབ་སྤུས་ལེགས་ཤིག་ཉོས་ཏེ། མོའི་ཁྱིམ་སྤྱོད་ཆོས་དཔེ་ཆེན་མོ
《འཕགས་ཆོས》ཀྱི “སོ་ལོ་མོན་གྱི་ལེགས་བཤད" ཀྱི་འགབ་སྟོང་དུ་གླེན་མ་ཞིག་གིས་ཞ
སྨྱུག་གིས་བྲིས་པའི་བརྗེད་བྱང་ཞིག་ཡོད་པ་དེ་ཞིབ་ཚགས་ཀྱི་སྒོ་ནས་བསུབས་སོང་།

བྱི་ལ་ནག་པོ།
མིག་ཤེལ།
ལོ་ངོ་མང་པོའི་རིང་ལ། མང་ཚོགས་ཀྱི་ཁྲོད་དུ “མཐོང་བ་ཙམ་གྱིས་ཡིད་དབང་
འཕྲོག་པ” ཞེས་པའི་ལྟ་བར་ཁྲེལ་དགོད་བྱེད་ཚུལ་ཞིག་རྒྱུན་འབྱམས་སུ་སོང་འདུག
ཡིན་ན་ཡང་། གནད་དོན་ལ་བསམ་གཞིག་གཏོང་མཁན་དང་བརྩེ་དུང་གི་འདམ་དུ་ལྷུང་
བའི་མི་དག་གིས་སྣང་ཚུལ་འདི་འདྲ་དངོས་སུ་གནས་པར་ནམ་རྒྱུན་འུར་སྒྲོག་བྱེད་ཀྱིན་
མཆི། དེང་རབས་ཀྱི་ལྟ་ཚུལ་གསར་བ་དག་གི་ངོས་ཐད་ནས་གཞིགས་ན། མིའི་རིགས་ནི་
ཆེས་རང་བྱུང་གི་རྣམ་པར་གནས་པ་ཡིན་པས། དགའ་བ་ངོ་མ་དང་དུངས་པ་རྣལ་མ་དག་
ནི་གློག་རྒྱུན་གྱི་ལྟོས་འབྱུང་དང་འདྲ་བར་མིའི་སེམས་བྱུང་གི་སྟེང་ནས་གློ་བུར་དུ་ཐོན་པ་
ཡིན་ཡང་སྲིད་སྙམ་གྱིན་ཡོད། མདོར་བསྡུས་ནས་བཤད་ན། མིའི་རིགས་ཀྱི་ཆེས་འོད་སྟོང་
འབར་བ་དང་ཆེས་རྒྱུན་འཁྱོངས་ཐུབ་པའི་སེམས་ཁམས་ཀྱི་བརྩེ་བ་ནི་གང་ཞིག་མཐོང་བ་
ཙམ་གྱིས་མིའི་ཡིད་ངོས་ནས་ཕྱིར་བརྡོལ་བ་ཞིག་ཡིན་ལ། འདི་ནི་ཕལ་ཆེར་བརྩེ་ཚོར་གྱི་
འདྲེན་ཤུགས་སམ་ཡང་ན་འདྲེན་ཤུགས་རང་བཞིན་ལྡན་པའི་མཛེས་དཔྱོད་ལྟ་བ་ཟེར་བ་
དེ་ཡིན་ལས་ཆེ་སྟེ། ལྟ་བ་འདི་ཡང་དག་པར་བསྒྲུབས་པའི་སྒྲུབ་བྱེད་རྣལ་མ་ནི་བགྲང་གིས
མི་ལང་བ་ཞིག་ཡོད་ཅིང་། གཤམ་གྱི་གཏམ་རྒྱུད་འདི་ཡང་དེའི་ཁ་སྣོན་དུ་བརྩི་ཆོག
ངའི་གཏམ་རྒྱུད་འདིས་ང་ལ་སྤྲོས་བརྗོད་ཅུང་ཞིབ་ཚགས་སུ་སྤེལ་དགོས་པའི་བླང་
བྱ་འདོན་གྱིན་འདུག ང་ནི་ལོ་ན་ཧ་ཅང་གཞོན་པའི་གྲོགས་པོ་ཆུང་ཆུང་ཞིག་ཡིན་ཞིང་།
313

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ད་ལྟ་ཕོ་ལོ་ཉེར་གཉིས་སུ་མ་ཐོན་པ་ཙམ་ཡིན། མིག་སྔར་ངའི་རུས་ལ་ཞིན་ཕུའུ་སན་
ཞེས་འབོད་ཅིང་། དེ་ནི་ཀུན་གྱིས་རྒྱུན་དུ་ཐོས་ཐུབ་པའི་མིང་ཧ་ཅང་སྤྱིར་བཏང་བ་ཞིག་
ཡིན། “མིག་སྔར” ཞེས་ཟེར་དོན་ནི། མི་གཞན་པ་དག་གིས་ཉེ་ཆར་ད་གཟོད་འདི་ལྟར་
འབོད་ཀྱིན་པའི་སྟབས་རེད། ངས་ན་ནིང་ནས་བཟུང་ཁྲིམས་ལྟར་མིང་འདི་བེད་སྤྱད་པ་
ཡིན་ཞིང་། དེའི་དམིགས་ཡུལ་ནི་ཐག་རིང་ན་ཡོད་པའི་གཉེན་ཉེ་སྟེ། མིང་ལ་ཨ་ཏའོ་
ཧྥུ་ཞིན་ཕུའུ་སན་ཞེས་འབོད་པའི་སྐུ་ཞབས་དེས་ང་ལ་བསྐྱུར་བའི་ཤུལ་བཞག་རྒྱུ་རྫས་གྱ་
ནོམ་པོ་དེ་འཐོབ་པའི་ཆེད་ཡིན།དེ་ཡང་། ཁོའི་ཁ་ཆེམས་ཀྱི་ནང་དུ་ཤུལ་བཞག་རྒྱུ་རྫས་དེ་
དག་འཐོབ་པར་བྱེད་ན། ངས་ངེས་པར་དུ་འདས་པོ་དེའི་མིང་སྤྱོད་དགོས་པའི་གཏན་ཁེལ་
བྱས་ཡོད། འོན་ཀྱང་མིང་དེ་རུས་མིང་མ་གཏོགས་ཆོས་མིང་ལ་སྟོན་གྱི་མེད། ངའི་ཆོས་
མིང་ལ་ནཱ་ཕའོ་ལུན•ཕའོ་ནཱ་པཱ་ཟེར་ཞིང་། གཟབ་ནན་གྱིས་བཤད་ན་དེ་ནི་ངའི་ཆོས་མིང་
ཐོག་མའམ་གཉིས་པ་དེ་ཡིན།
ངས་འདོད་ལ་མི་འདོད་ཀྱི་ངང་ནས་ཞིན་ཕུའུ་སན་ཞེས་པའི་མིང་འདི་དང་ལེན་
བྱེད་དགོས་བྱུང་། རྒྱུ་མཚན་ནི་སྐྱེས་མིང་ཧྥོ་ཝ་སཱ་ཐི་ཞེས་པ་ནི་རང་མིང་འདང་ཅན་ཞིག་
ཡིན་པར་མ་ཟད། མིང་འདི་ལ་རང་ཉིད་ཀྱང་ངའོ་སྙམ་པའི་སྣང་བ་ཞིག་སྐྱེས་ཡོང་བའི་
སྟབས་རེད། གལ་ཏེ་ཕ་ཁུངས་མ་རྒྱུད་སྙེག་འདེད་བྱེད་པའི་དབང་དུ་བཏང་ན། ང་ནི་
གཏན་དུ་ཉམས་པ་མེད་པའི《ལོ་རྒྱུས་རིམ་བྱུང》 གི་རྩོམ་པ་པོའི་གདུང་རྒྱུད་ཕྱི་མ་ཡིན།
རུས་རྒྱུད་སྐོར་གྱི་གནད་དོན་གླེང་བར་བྱེད་ན། ངའི་གཉེན་ཚན་དུ་གྱུར་པ་དག་གི་རུས་
མིང་གི་སྒྲ་འབྱིན་སྟངས་ཐད་དུ་ཧ་ལས་པའི་མཐུན་ཆ་ཡོད་པ་དེ་དག་ཞུ་བར་འདོད། ངའི་
ཨ་ཕ་ནི་ཕ་རི་སི་ས་ཆའི་མི་ཡིན་ལ། མིང་ལ་སྐུ་ཞབས་ཧྥོ་ཝ་སཱ་ཐི་ཟེར། ཁོའི་ཆུང་མ་སྟེ་
ངའི་ཨ་མ་ནི་མོ་ལོ་བཅོ་ལྔའི་སྟེང་ནས་ཁོའི་ཆུང་མ་བྱས་པ་དང་མིང་ལ་ཁི་ཝ་སཱ་ཐི་ཟེར་
ཞིང་། དངུལ་ཁང་གི་བདག་པོ་ཁི་ཝ་སཱ་ཐིའི་བུ་མོ་ཆེ་མགོ་ཡིན། འོན་ཀྱང་། དངུལ་ཁང་
314

བྱི་ལ་ནག་པོ།
གི་བདག་པོའི་ཆུང་མ་ནི་ཝེ་ཁི་ཏའོ•ཝོ་ཝ་སཱ་ཐིའི་བུ་མོ་ཆེ་མགོ་ཡིན་ལ། གནས་ལ་སོང་
བའི་ལོ་དེར་མོ་ལོ་བཅུ་དྲུག་ལ་སོན་པ་ཏག་ཡིན། ཧ་ཅང་ཡ་མཚར་བ་ཞིག་ལ། སྐུ་ཞབས་
ཝོ་ཝ་སཱ་ཐིས་རུས་ཁོ་དང་ཤིན་ཏུ་ཉེ་བའི་བུད་མེད་ཅིག་སྟེ། མཱོ་ཝ་སཱ་ཐི་ཟེར་བ་ཞིག་ཆུང་
མར་བསུས་ཤིང་། བུད་མེད་དེ་གནས་ལ་འགྲོ་དུས་ཕལ་ཆེར་ཞ་ཞི་ཆུང་ངུ་ཞིག་དང་འདྲ་བ་
དང་། བུད་མེད་དེའི་ཨ་མ་ཡང་ལྕམ་མོ་མཱོ་ཝ་སཱ་ཐི་ཞེས་པ་དེ་ཡིན་ལ། ཁོ་མོ་ཆོས་ཁང་དུ་
གཉེན་སྒྲིག་སྐབས་ཏག་ཏག་མོ་ལོ་བཅུ་བཞི་ཡིན་ཞིང་འདི་འདྲའི་སྔ་གཉེན་བསྒྲིགས་
ཚུལ་ནི་ཧྥ་རན་སིའི་ཡུལ་དུ་དར་ཞིང་རྒྱུན་གོམས་སུ་གྱུར་པ་ཞིག་རེད། ཡིན་ན་ཡང་། ཡ་
མཚན་ནང་གི་ཡ་མཚན་ནི་མཱོ་ཝ་སཱ་ཐི་དང་ཝོ་ཝ་སཱ་ཐི། ཁི་ཝ་སཱ་ཐི། ཧྥོ་ཝ་སཱ་ཐི་སོགས་
ནི་རུས་རྒྱུད་གཅིག་གི་རིགས་སུ་འདྲེས་ཏེ་བརྒྱུད་སྤེལ་བྱས་ནས་འོངས་པ་ཞིག་རེད། གོང
དུ་ངས་གླེང་མྱོང་བ་ལྟར་ངའི་རུས་མིང་ནི་ཁྲིམས་ལུགས་སྟེང་དུ་ཞིན་ཕུའུ་སན་ཞེས་པར་
འགྱུར་བ་ཡིན་མོད། འོན་ཀྱང་། རང་སྟེང་ནས་བཤད་ན་ངའི་ཁོག་གི་ན་ཟུག་དེ་རེ་ཞིག་
བཟློག་དཀའ་བར་འདུག་པས། དོན་དངོས་སྟེང་རིན་ཐང་སྤུ་ཙམ་མེད་པ་དང་མི་ལ་སྡུག་
བསྔལ་སྟེར་བ། ཚོད་འཛིན་རང་བཞིན་ལྡན་པའི་ཤུལ་བཞག་རྒྱུ་རྫས་འདི་དང་ལེན་བྱེད་
རུང་མིན་ལ་ཡང་སེམས་གཏིང་ནས་སོམ་ཉི་འཆང་གིན་ཡོད།
སྒེར་ངོས་ནས་བཤད་ན། རང་སྟེང་དུ་གནམ་རྒན་མས་སྐལ་བ་མ་གནང་བ་གཅིག་
ཀྱང་མེད་ན་ཡང་། ངའི་བསམ་པར་རང་གི་ཕོ་སྒོ་ནི་མ་གཞི་ནས་མཛེས་ཤིང་སྐྱོན་གྱིས་མ་
གོས་པ་ཞིག་ཡིན་པར་སྙམ་གྱིན་ཡོད་ལ་སྐྱེ་བོ་ཕལ་ཆེར་གྱིས་འདི་ལྟར་སྒྲོག་གིན་འདུག
ངའི་གཟུགས་པོའི་མཐོ་ཚད་ལ་དབྱིན་ཁྲེ་ལྔ་དང་དབྱིན་ཚུན་བཅུ་གཅིག་ཡོད་ཅིང་། མགོ་
སྐྲ་གནག་ཅིང་སྣུམ་ལ་དུང་ལྟར་འཁྱིལ་བ་དང་། སྣའི་གཟེངས་ཤིན་ཏུ་མཐོ། ང་ལ་ད་དུང་
སྒོར་ཞིང་སྨུག་པའི་ཁྲ་ཆུང་མིག་འབྲས་ཟུང་གཅིག་ལྡན་ཞིང་། དབང་པོའི་དྭངས་མ་དེ་
འདྲ་རྣོ་རྒྱུ་མེད་ན་ཡང་གཞན་གྱིས་བལྟས་ན་ཕྱི་ཚུལ་གྱི་སྐྱོན་ལ་དོགས་པ་ཟ་མི་སྲིད། ཡིན་
315

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ན་ཡང་། མིག་དབང་ཅུང་ཞན་པའི་སྐྱོན་དེས་ནམ་ཡང་ང་ལ་སྡུག་བསྔལ་ཆེན་པོ་བསྐྱེད་
པས། ངས་མིག་ཤེལ་མི་གྱོན་པའི་བྱེད་ཐབས་སྣ་ཚོགས་སྤྱད་མྱོང་། ང་ནི་ལང་ཚོ་དར་ལ་
བབས་པའི་གཞོན་ནུ་ཞིག་ཡིན་པས་རང་བཞིན་གྱིས་མིག་ཤེལ་ལ་སྤྲོ་བ་མེད་པ་དང་།
མིག་ཤེལ་སྤྱོད་པ་གཏན་འགོག་བྱེད་པ་ཡིན། ངས་ད་རག་བར་དུ་མིག་ཤེལ་ལྟ་བུའི་ན་
གཞོན་རྣམས་ཀྱི་ཕོ་སྒོ་ལ་གནོད་པའི་དངོས་པོ་འདི་འདྲ་མཐོང་མ་མྱོང་། གཅིག་ཏུ་ན་དེས་
གདོང་གི་ཆ་ཤས་དག་ལ་བགྲེས་ཉམས་དང་སྒམ་ཚུགས་ཟོལ་མ་འདྲ་བསྣམས་ཡོང་བ་རེད།
ཕྱོགས་གཞན་ཞིག་ནས་བཤད་ན། མིག་ཤེལ་རང་ངོས་སུ་ཡང་དོན་སྙིང་སྟོང་པའམ་སྒེག་
ཉམས་ཁོ་ནར་གཞོལ་བའི་ཚུལ་འཆོས་ཀྱི་ཉམས་ཤིག་ལྡན་འདུག ད་ལྟའི་བར་དུ། ངས་
གང་ནུས་ཅི་ཐུབ་ཀྱིས་དེ་ལ་ངོ་ཡ་བྱས་ཏེ་མིག་ཤེལ་གང་ཡང་གོན་མ་མྱོང་། འོན་ཀྱང་།
རང་ཉིད་ཁོ་ནར་གཏོགས་པའི་གནད་དོན་ཕྲན་བུ་འདི་དག་མཐར་གཏུགས་ནས་བཤད་ན་
གང་ལ་ཡང་འབྲེལ་བ་མེད། དེ་མིན་ཕྱོགས་གཞན་གྱི་ངོས་ནས་ངས་ཡིད་ཚིམ་པའི་ངང་
བཤད་ཆོག་པ་ནི། ང་ལ་ཕོ་སྒོ་དཔེ་མེད་ཅིག་ལྡན་པ་ལས་གཞན། གཤིས་ཀ་ཡང་སྤྲོ་སྣང་
ལྡན་ཞིང་རང་རྟོན་ཆེ་བ་ཞིག་ཡོད་པ་དང་། བྱ་བ་བསྒྲུབ་ན་ཐོག་ལྟར་འཁྱུག་ཅིང་གློག་ལྟར་
མྱུར་བ་དང་སྙིང་སྟོབས་དང་ཚོར་དྲག་གིས་ཁེངས་པ་ཞིག་ཡིན་པར་མ་ཟད། སྐྱེས་པ་ཉིད་
ནས་ལྷག་བསམ་རྣམ་དག་གིས་བུད་མེད་ལ་དགའ་ཞིང་དུངས་པ་ཡིན།
ན་ནིང་གི་དགུན་ཁའི་མཚན་མོ་དེར། ང་དང་གྲོགས་པོ་ཐཱ་ཨར་པོ་ཐི་གཉིསpཟློས་
གར་ར་བའི་ལོགས་ཁང་ཞིག་ཏུ་བསྡད། དགོང་མོ་དེའི་འཁྲབ་སྟོན་ནི་གླུ་གར་ཞིག་ཡིན་
ལ། བརྡ་ཁྱབ་ཀྱི་ནང་དོན་ཧ་ཅང་ཡིད་དབང་འགུགས་པ་ཞིག་ཡིན་པས། ལྟད་མོ་པ་རྣམས་
ར་བའི་ནང་དུ་འཚང་ག་ཤིག་སེ་འཚོགས་འདུག ང་ཚོ་དུས་ལྟར་དེ་གར་སླེབས་ན་ཡང་།
སྔོན་ལ་དུས་ཆད་ལྟར་གཏན་ཁེལ་བྱས་པའི་མདུན་གྲལ་གྱི་རྐུབ་སྟེགས་རག་ཆེད་ཤི་
འཚང་རོ་འཚང་བྱས་ཏེ་ལོགས་ཁང་གི་འགྲུལ་ལམ་དེ་གཤག་དགོས་བྱུང༌།
316

བྱི་ལ་ནག་པོ།
ངའི་རོགས་པ་ནི་གླུ་དབྱངས་ལ “ཞེ་དྲག་ཡག་པོ་དགའ་བ” ཞིག་རེད། ཏག་ཏག་
དུས་ཚོད་གཉིས་ཀྱི་རིང་ལ་ཁོས་རྣམ་ཤེས་ཡོངས་སུ་བསྒྲིམས་ཏེ་གར་སྟེགས་སྟེང་དུ་ཅེར་
ནས་བསྡད་བྱུང་། འོན་ཀྱང་། ངས་ནི་མཐའ་གཅིག་ཏུ་སྤྲོ་སྣང་དང་ལྡན་པའི་ངང་ར་བའི་
ནང་གི་ལྟད་མོ་པ་རྣམས་ལ་ལྟ་ཞིབ་མཛད་དེ་དུས་ཚོད་འཁྱོལ་ཐབས་བྱས་པ་ཡིན། ལྟད་མོ་
པ་ཕལ་ཆེ་བ་ནི་གྲོང་ཁྱེར་ནང་གི་ཕུལ་དུ་བྱུང་བའི་མི་སྣ་འབའ་ཞིག་རེད། མཇུག་མཐར།
ངས་ཡིད་རབ་ཏུ་ཚིམས་ནས་མིག་ཞགས་གར་སྟེགས་སྟེང་གི་གར་མ་དེའི་གདོང་ལ་བསྒྱུར་
བར་རྩོམ་སྐབས། གློ་བུར་དུ། ད་ཅི་མ་མཐོང་བའི་ལོགས་ཁང་ནང་གི་མི་ཞིག་གི་གཟུགས་
བརྙན་གྱིས་ང་ཡི་མཐོང་ལམ་ཡོངས་སུ་བཅད་སོང་།
གལ་ཏེ་ང་རང་ལོ་ངོ་སྟོང་དུ་གསོན་པའི་དབང་དུ་བཏང་ནའང་།ངས་གཟུགས་བརྙན་
དེ་ལ་ཅེར་སྐབས་ཀྱི་ཚོར་བ་སྦྲིད་པའི་སྣང་བ་དེ་འདྲ་ནི་ནམ་ཡང་བརྗེད་སྲིད་ཀྱི་མ་རེད།
དེ་ནི་བུད་མེད་ཅིག་གི་གཟུགས་བརྙན་རེད། མོའི་མཛེས་སྡུག་ལྡན་པའི་བཟོ་ལྟ་དེ་འདྲ་
ད་རག་བར་ངས་གཏན་ནས་མཐོང་མ་མྱོང་། འོན་ཀྱང་། མོ་ནི་ང་དང་རྒྱང་ཐག་རིང་སར་
གནས་ཤིང་ངོ་གདོང་གར་སྟེགས་གྱི་ཕྱོགས་སུ་འཁོར་འདུག་པས་ངས་དུས་ཡུན་ཐུང་ངུའི་
ནང་དུ་མོར་ལྟ་ཡག་དེ་འདྲ་བྱེད་མི་ཐུབ། ཡིན་ན་ཡང་། མོའི་སྐྱེས་གཟུགས་དང་ཚུགས་
ཀ་ནི་མཛེས་ཤིང་ངོ་མཚར་རྫོགས་པ་ཞིག་སྟེ། དངོས་ནས། དེའི་རྣམ་པ་མཚོན་པར་བྱེད་
ན “མཛེས་ཤིང་ངོ་མཚར་རྫོགས་པ” ཞེས་པའི་ཚིག་ལས་གཞན་པའི་ཐ་སྙད་ཅིག་འཚོལ་
དུ་མེད་ཅིང་།དེས་ཀྱང་ད་དུང་ཇི་བཞིན་མཚོན་པའི་གོ་སྐབས་ཤིན་ཏུ་ཕྲའོ། །
བུད་མེད་ཀྱི་ལུས་ཀྱི་མཛེས་པ་དང་དེའི་ཡིད་འཕྲོག་པའི་དགེ་མཚན་ནི་གནའ་ནས་
བཟུང་ང་ལ་མཚོན་ན་འགོག་ཐབས་མེད་པའི་སྟོབས་ཤུགས་ཤིག་ཡིན་པས། ངའི་མིག་
མདུན་གྱི་མཛེས་སྡུག་གི་ཆ་རྫོགས་ཤིང་ཡིད་ཀྱི་བརྟན་པ་ཅིག་ཅར་འཕྲོག་ནུས་པའི་བུད་
མེད་འདི་ནི་རང་གི “རྨི་ལམ་ཁྲོད་ཀྱི་མཛེས་མ” ཡིན་པ་སྨོས་མ་དགོས། ལོགས་ཁང་
317

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེའི་ཆགས་ཚུལ་ལ་བརྟེན་ནས་ངས་མོ་གསལ་བོར་མཐོང་སྟེ། ཕར་བལྟས་ཚོད་ཀྱིས་མོ་ནི་
སྐྱེས་གཟུགས་ཅུང་ཟད་མཐོ་བའི་གྲས་སུ་གཏོགས་པ་ཤེས་ཐུབ་ཅིང་། དོན་དམ་དུ་བཤད་
ན་བུད་མེད་ཀྱི་མཛེས་པའི་ཡོན་ཏན་ཡོངས་སུ་རྫོགས་པའི་ཚད་དུ་སླེབས་མི་འདུག་མོད།
འོན་ཀྱང་ལང་ཚོས་རྒྱགས་ཤིང་དར་ལ་བབས་པའི་སྐྱེས་གཟུགས་ནི་ཧ་ཅང་བློར་འབབ་
པ་ཞིག་རེད། ལྟ་ཕྱོགས་ཀྱིས་མོའི་མགོ་བོའི་ཕྱི་ལྟག་ཙམ་ལས་མི་མཐོང་ན་ཡང་དེས་ང་ལ་
རང་དབང་མེད་པར་གནའ་བོའི་ཀེ་རེ་སིའི་ཚིག་རྒྱན་རིག་པ་བ་ཨ་ཕུའུ་ལེ་ཝུ་སིས་བཤད་
པའི “མཁའ་རླུང་གིས་བཏགས་ཏེ་གྲུབ་པ” ཞེས་པའི་ཚིག་དེ་དྲན་དུ་བཅུག་པར་མ་
ཟད། མོའི་མགོ་བོ་དེ་ལ་སྔར་ལས་ལྷག་པའི་མཛེས་སྣང་ཞིག་བསྐྱེད་བྱུང་། མོའི་དཔུང་བ་
གཡས་པ་ལོགས་ཁང་གི་ཁ་ཁྱེར་སྟེང་བསྙེས་འདུག་ལ། དེའི་མཛེས་ཉམས་འདྲ་ཆགས་པོ་
དེས་ངའི་ལུས་ཀྱི་དབང་རྩ་ཐམས་ཅད་དབང་མེད་དུ་གཡོ་བར་བྱས་བྱུང་བ་དང་། དཔུང་
སྟོད་ཀྱི་ཕྱེད་ཙམ་སྐབས་དེའི་རྒྱུགས་ཆེ་བའི་ཕུ་ཐུང་འཁོབས་ཆེན་དེས་གཡོགས་འདུག་
ཅིང་། ཕུ་སྣེ་ཏག་ཏག་གྲུ་མོའི་མཚམས་ལ་སླེབས་འདུག་ལ། ཕུ་ཐུང་འཁོབས་ཆེན་ཅན་གྱི་
གོས་འོག་ཏུ་ད་དུང་སྲབ་ཅིང་ཡང་བའི་རས་གོས་ཤིག་གྱོན་པ་དང་། དེའི་ཕུ་སྣེའི་མཐའ་
འཁོར་དུ་སྤྲས་པའི་མཛེས་ཆས་ཀྱིས་ལག་པའི་རྒྱབ་ངོས་བསྒྲིབས་ཏེ་ཕྲ་ཞིང་མཉེན་པའི་
མཛུབ་གུ་འགའ་ལས་མཐོང་མི་ཐུབ་པ་དང་། མཛུབ་མོ་གཅིག་གི་སྟེང་དུ་རྡོ་རྗེ་ཕ་ལམ་གྱི་
སོར་གདུབ་ཅིག་འོད་ལམ་ལམ་དུ་འཕྲོ་བཞིན་མཆི་ཞིང་། ངས་བལྟས་པ་ཙམ་གྱིས་དེ་ནི་
ཧ་ཅང་རིན་ཐང་དང་ལྡན་པ་ཞིག་ཡིན་པ་རྟོགས་ཐུབ། གཞན་ཡང་། མོའི་མཁྲང་ཞིང་ཟླུམ་
པའི་མཁྲིག་མའི་སྟེང་དུ་ཧ་ཅང་འཕྲོད་པའི་གདུ་བུ་ཞིག་བསྐོན་ཡོད་ཅིང་། གདུ་བུའི་སྟེང་
དུའང་རིན་པོ་ཆེའི་འཕྲ་བཏབ་འདུག་ལ། དེ་དག་གིས་གནས་སྐབས་ཙམ་དུ་མཛེས་མ་
འདིའི་ལོངས་སྤྱོད་དང་འབྱོར་ལྡན་གྱི་ཆུ་ཚད་ག་འདྲ་ཡིན་པ་གསལ་བཤད་བྱེད་ཐུབ།
ངས་རྣམ་རིག་གཅིག་ཏུ་བསྒྲིམས་ཏེ་མཛེས་མའི་གཟུགས་བརྙན་ལ་ཅེར་ཏེ་ཆུ་ཚོད་
318

བྱི་ལ་ནག་པོ།
ཕྱེད་ལྷག་འགྱངས་ཤིང་།ང་ནི་རེ་ཞིག་འབག་སྐུ་དང་འདྲ་བར་འགུལ་རྒྱུ་ཅི་ཡང་མེད་པར་
གྱུར། སྐབས་དེ་ཤེད་དུ། ངས་ད་གཟོད “མཐོང་བ་ཙམ་གྱིས་ཡིད་དབང་འཕྲོག་པ” ཞེས་
པ་དང་འབྲེལ་བ་ཡོད་པའི་ཞིབ་བརྗོད་དང་གླུ་དབྱངས་ཀྱི་གོ་དོན་རྣལ་མ་དང་དེའི་བདེན་
དོན་རང་བཞིན་ཧ་གོ་བར་གྱུར། ངའི་ད་ལྟའི་ཚོར་བ་དང་སྔོན་གྱི་མྱོང་བ་དག་ནི་རྩ་བ་
ནས་མི་འདྲ་སྟེ། དེ་སྔོན་ངས་བུད་མེད་མཛེས་སྡུག་དང་ལྡན་པ་དག་གི་སྒེག་ཉམས་མཐོང་
དུས་ཀྱང་འདི་འདྲའི་སྣང་བ་སྐྱེས་མ་མྱོང་། རྣམ་ཤེས་ཤིག་གིས་རྣམ་ཤེས་གཞན་ཞིག་
འགུགས་པའི་སྐབས་སུ་དེའི་བར་དུ་བསམ་ཡུལ་ལས་འདས་པའི་འདྲེན་ཤུགས་ཤིག་ཡོད་
པ་ཁོ་ཐག་ཡིན་ཏེ། ངས་མཐའ་གཅིག་ཏུ་དེ་ལྟར་འདོད་བཞིན་ཡོད། སྐབས་དེར། ངོ་མ་
བཤད་ན་ངའི་མིག་དབང་ཁོ་ན་ཕ་རོལ་པོའི་སྟེང་དུ་ཕྱོགས་པ་མ་ཡིན་པར། ང་ཡི་བསམ་
གཞིག་གི་ནུས་པ་དང་ཡང་ན་ཚོར་བ་དག་མིག་མདུན་གྱི་ཡ་མཚན་ཅན་གྱི་གཟུགས་
བརྙན་སྟེང་དུ་གཟེར་མ་བཏབ་པ་ལྟར་བརྟན་པོར་བཏགས་པ་རེད། ངས་ད་ལྟ་ནི་རང་ཉིད་
བརྩེ་དུང་གི་དྲ་རྒྱར་ལྷུང་འདུག་པ་ལུས་ཀྱིས་མྱངས་ཤིང་། སེམས་ཀྱིས་རྟོགས་ལ་མིག་གིས་
ཀྱང་མཐོང་ཡོད་པ་རེད། ཡིན་ན་ཡང་། སྐབས་འདིར་ངས་ད་དུང་མོའི་གདོང་གི་དཀྱིལ་
འཁོར་ཡོངས་སུ་རྫོགས་པ་མཐོང་མེད། འོན་ཀྱང་། ངའི་སེམས་ཁོང་དུ་འབར་བའི་བརྩེ་
དུང་གི་མེ་ལྕེ་ནི་འདི་འདྲའི་རྔམ་ཞིང་དྲག་པས་ད་ལྟའི་དུས་སུའང་གལ་ཏེ་མཇུག་མཐར་
མོའི་དབང་པོ་སྒོ་ལྔའི་མཛེས་ཆ་དེ་སྤྱིར་བཏང་ཙམ་ཡིན་པ་རྟོགས་ཀྱང་ངའི་འདོད་པའི་མེ་
ཏོག་ནི་དེ་དང་བསྟུན་ནས་རྙིད་པར་འགྱུར་བའི་དཔེ་མི་སྲིད། བརྩེ་དུང་ངོ་མ་སྟེ། བལྟས་
པ་ཙམ་གྱིས་ཡིད་དབང་འཕྲོག་པའི་བརྩེ་དུང་ནི་དངོས་གནས་རྒྱུན་ལྡན་དང་མི་མཚུངས་
པར་དེ་ནི་ཕྱི་ངོས་ཀྱི་རྒྱུ་རྐྱེན་ཞིག་ལ་བརྟེན་ནས་གནས་པ་ཞིག་མ་ཡིན་ཏེ། ཕྱི་ངོས་ཀྱི་རྒྱུ་
རྐྱེན་གྱིས་ཕལ་ཆེར་དེ་ལ་སྐུལ་འདེད་དང་ཡང་ན་ཚོད་འཛིན་བྱེད་པ་ཙམ་རེད།
ང་རང་དགའ་བར་འོས་པའི་གཟུགས་བརྙན་དེའི་མཛེས་པར་རབ་ཏུ་ཆགས་པའི་
319

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྐབས་དེར། ལྟད་མོ་པ་རྣམས་གློ་བུར་དུ་འུར་ཟིང་ངེར་གྱུར་པ་དང་། དེ་དང་བསྟུན་ནས་
མོའི་ངོ་གདོང་ག་ལེར་ངའི་ཕྱོགས་སུ་འཁོར་བྱུང་། དུས་དེར། ངས་ད་གཟོད་མོའི་གདོང་
གི་དཀྱིལ་འཁོར་ཡོངས་རྫོགས་མཐོང་འོངས། མོའི་གདོང་གི་མཛེས་སྡུག་ནི་ངའི་བསམ་
ཡུལ་ལས་འདས་པ་སྟེ། ཡང་གཅིག་བཤད་ན་མོའི་གདོང་གི་ཆ་ཤས་གང་ཞིག་གིས་ང་ལ་
རེ་ཐག་ཆད་དུ་བཅུག་བྱུང་མོད། འོན་ཀྱང་། དེའི་རྒྱུ་མཚན་གང་ཡིན་པ་ངས་ཀྱང་བཤད་
མི་ཐུབ་པར་འདུག ངས “རེ་ཐག་ཆད་པ” ཟེར་བ་ནི་སྐབས་འདིར་འབྱོར་བའི་ཐ་སྙད་
འཚམ་པོ་ཞིག་ག་ལ་ཡིན། གློ་བུར་དུ་ངའི་བརྩེ་ཚོར་ལྷོད་ལ་བབ་ཅིང་ཡིད་ལ་སྤྲོ་སྣང་ངང་
གིས་འཕེལ་བྱུང་། དེ་ཡང་ང་ཡི་རབ་ཏུ་མྱོས་པའི་སེམས་པ་དེ་ཞི་འཇམ་གྱི་སྤྲོ་སྣང་ཞིག་
ཏུ་འཕེལ་འདུག་ལ། ཞི་འཇམ་དེ་ཡང་སྤྲོ་སེམས་འཁོལ་བའི་ཞི་འཇམ་ཞིག་རེད། སེམས་
ཁམས་འདི་འདྲ་འབྱུང་བའི་རྒྱུ་རྐྱེན་ནི་བུད་མེད་དེའི་གདོང་ན་འཕགས་མ་མཱ་ལིས་ཡ་
ལྟ་བུའི་བརྗིད་ཉམས་ཤིག་ལྡན་པས་ཡིན་ཡང་སྲིད། ཡིན་ན་ཡང་། ངས་དེ་མ་ཉིད་དུ་རྒྱུ་
རྐྱེན་དེ་ཁོ་ན་ཉིད་མ་ཡིན་པར་ད་དུང་གཞན་པའི་རྒྱུ་རྐྱེན་ཞིག་ཀྱང་འདུག་པ་རྟོགས་སོང་།
དེ་ནི་ནམ་ཡང་གསང་མཐིལ་རྡོལ་ཐབས་མེད་པའི་གསང་བ་ཞིག་སྟེ། མོའི་གདོང་གི་
ཉམས་འགྱུར་རིགས་ཤིག་གིས་ང་རང་དོགས་མི་བདེ་བ་ཞིག་ཏུ་བཏང་བར་མ་ཟད། ངའི་སྤྲོ་
བ་ཡང་བླ་ལྷག་ཏུ་འཕེལ་བར་བྱས་བྱུང༌། དོན་དངོས་ཐོག སྐབས་དེར་ང་ཡི་འདོད་པ་ནི་
གནས་བབ་དེ་འདྲའི་འོག་ཏུ་གནས་ཡོད་ཅིང་། དེ་ལྟ་བུའི་སེམས་བྱུང་དེས་ཆགས་ལྡན་གྱི་
སྐྱེས་བུ་ཞིག་ཡིན་ན་རང་དབང་མེད་པར་འདོད་པའི་ལས་ཅི་རིགས་ལ་གཞོལ་ཆོག་ཆོག་
རེད། གལ་ཏེ་བུད་མེད་དེ་ཁེར་རྐྱང་དུ་སྡོད་པ་ཡིན་ན། ངས་གང་དང་ཅི་ལ་ཡང་མི་འཛེམ་
པར་ལོགས་ཁང་དེའི་ནང་དུ་འཛུལ་ནས་མོ་དང་ལབ་གླེང་བྱེད་ངེས་ཡིན་པ་གདོན་མི་ཟ།
ཡིན་ན་ཡང་། བཀྲ་མི་ཤིས་པ་ཞིག་ཡོད་པ་ནི་མོའི་ལོགས་སུ་སྐྱེས་པ་ན་གཞོན་ཞིག་དང་
བུད་མེད་མཛེས་མ་གཉིས་འདུག་ཅིང་། བལྟས་པ་ཙམ་གྱིས་བུད་མེད་གཞན་དེ་ནི་མོ་ལས་
320

བྱི་ལ་ནག་པོ།
ན་ཚོད་ལོ་འགས་ཆུང་བ་འདྲ།
ངའི་ཀླད་པའི་ནང་དུ་ཐབས་བཀོད་སྣ་ཚོགས་འཐེན་ནས་དུས་ནམ་ཞིག་ལ་རང་
ཉིད་ན་སོ་ཅུང་ཙམ་ཆེ་བའི་བུད་མེད་དེར་མཚམས་སྦྱོར་བྱེད་པའམ་ཡང་ན་མིག་སྔའི་
གནས་ཚུལ་འདི་འདྲའི་འོག་ཏུ་གང་ལྟར་ཀྱང་མོའི་མཛེས་པའི་བཞིན་རས་དེ་སྔར་ལས་
ལེགས་པོར་གསལ་བོར་མཐོང་ཐུབ་པ་ཞིག་བྱ་དགོས་སྙམ། ངས་རང་གི་འདུག་གནས་མོ་
དང་ཐག་ཉེ་སར་བསྣུར་བར་འདོད་མོད། འོན་ཀྱང་། ཟློས་གར་ར་བའི་ནང་དུ་མི་རྣམས་
འཚང་ག་རྒྱག་གིན་ཡོད་པས་ངས་དེ་ལྟར་གཏན་ནས་སྒྲུབ་ཐབས་མ་བྱུང་། ཉེ་ཆར། གོང་
རིམ་གྱིས “རྒྱུགས་ཆེ་བའི” བཀག་རྒྱའི་གཏན་ཁེལ་ཁྲོད་དུ་གནས་ཚུལ་འདི་འདྲའི་
འོག་རྒྱང་ཤེལ་ཆུང་གྲས་རིགས་སྤྱད་དེ་ཟློས་གར་ལ་གཟིགས་པ་ནན་འགོག་བྱས་ཡོད་
ཅིང་། གལ་ཏེ་ངས་རྒྱང་ཤེལ་བསྣམས་ཡོད་པའི་དབང་དུ་བཏང་ཡང་རང་འདོད་ཀྱིས་སྤྱད་
མི་ཆོག་པ་ཡིན་ན། རྒྱང་ཤེལ་རྩ་བ་ནས་མེད་པའི་མི་ང་འདྲར་སྨོས་ཅི་དགོས། དེ་ལྟར་ང་
ལ་རེ་ཐག་ཡེ་ནས་ཆད་པར་གྱུར།
མཇུག་མཐར། ངས་རང་གི་གྲོགས་པོ་ལ་སྐྱབས་མི་འཚོལ་ཀ་མེད་གྱུར།
“ཐཱ་ཨར་པོ་ཐི་ལགས།” ངས་དེ་ལྟར་འབོད་ཀྱིན “ཁྱོད་ཀྱིས་ཟློས་གར་ལ་ལྟ་བྱེད་
ཀྱི་རྒྱང་ཤེལ་བསྣམས་ཡོད་དམ། ཡོད་ན་ང་ལ་གཡོར་དང” ཞེས་བཤད།
“ཟློས་གར་ལ་ལྟ་བྱེད་ཀྱི་རྒྱང་ཤེལ་ཨེ། མེད། ངས་རྩེད་ཆས་དེ་བཟུང་ནས་ཅི་
བྱེད།” བཤད་ནས་མཚམས་འདིར་སླེབས་ཚེ། ཁོས་ངའི་སྐད་ཆར་ངང་སྒུག་ཙམ་ཡང་མི་
བྱེད་པར་མགོ་བོ་སླར་ཡང་གར་སྟེགས་སྟེང་དུ་འཁོར་སོང་།
“ཨེ། ཐཱ་ཨར་པོ་ཐི་ལགས།” ངས་ཁོ་སྡོད་དུ་མ་བཅུག་པར་ཕྲག་པར་ལག་པས་རྡེབ་
རྡེབ་ཅིག་བྱས་ཏེ “ང་ལ་ཉོན་དང་། ཁྱེད་ཀྱིས་ཕ་གིའི་ལོགས་ཁང་ཀན་མཐོང་བྱུང་ངམ།
ལྟོས། ཕ་གི་ན། མ་རེད་ཡ། འགྲམ་གྱི་ཀན། ཁྱེད་ཀྱིས་ཀན་འདྲའི་བུད་མེད་སྙིང་དུ་སྡུག་པ་
321

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཞིག་མཐོང་མྱོང་ངམ” ཞེས་དྲིས།
“འོ། ཀན་དངོས་གནས་མཛེས་སྡུག་དང་ལྡན་པ་ཞིག་ཡིན། དེ་ལ་ཐེ་ཚོམ་ཅི་ཡང་
འཛིན་མི་དགོས།” ཁོས་དེ་ལྟར་བཤད།
“ངས་ཀན་སུ་ཞིག་ཡིན་པ་ཧ་ཅང་ཤེས་འདོད།”
“ཨ་གནམ་རྒན་མ། ཁྱེད་ཀྱིས་མོ་སུ་ཡིན་པ་མི་ཤེས་སམ། ‘མོ་སུ་ཡིན་པ་མ་ཤེས་ན་
ཁྱེད་རང་ཉིད་ཀྱིས་ཅི་ཡང་མ་ཤེས་པ་བདེན་དཔང་བྱས་པ་ཡིན’ ཟེར་བ་ཅིས་མ་བདེན།
མོ་ནི་མིང་གྲགས་ཅན་གྱི་ལྕམ་མོ་རཱ་ལང་ཏི་ཟེར་བ་དེ་རེད། ད་ལྟའི་མཛེས་མ་གཅིག་པུ་སྟེ།
ཀུན་གྱིས་མོ་ཁོ་ན་གླེང་གིན་ཡོད་པ་རེད། མོ་ནི་འབྱོར་བ་ལྡན་པའི་མོ་རྐྱང་ཞིག་སྟེ། ད་སོ་
མ་ཕ་རི་སི་ས་ཆ་ནས་ཡོང་བ་ཡིན།”
“ཁྱེད་ཀྱིས་མོ་ངོ་ཤེས་སམ།"
“འོ་ལེ། ངས་མོ་ངོ་ཤེས་པས་ང་ལ་ཁེངས་སེམས་དང་དགའ་སྤྲོ་སྐྱེས་ཡོད།”
“ཁྱེད་ཀྱིས་ང་རང་མོར་མཚམས་སྦྱོར་བྱེད་ཐུབ་བམ།”
“ལོས་ཐུབ། ང་རང་ཧ་ཅང་འཐད་པ་ཡིན།དུས་ཚོད་ནམ་ཞིག་ལ།”
“སང་ཉིན་ཕྱི་དྲོའི་ཆུ་ཚོད་གཅིག་ཐོག་ང་རངBམགྲོན་ཁང་དུ་ཁྱོད་འཚོལ་དུ་ཡོང་།”
“དེ་ཧ་ཅང་འགྲིག་གི་རེད། འོན་ཀྱང་ཁྱེད་ཀྱིས་རང་གི་ཁ་ལ་བདག་བྱེད་དགོས། དེ་
ཐུབ་ན་ངས་མཚམས་སྦྱོར་མཛད་ཆོག"
དེ་ལྟར། ངས་ཐཱ་ཨར་པོ་ཐིའི་ཚིག་རྗེས་མའི་གདམས་པ་དེ་དང་ལེན་མི་བྱེད་ཀ་མེད་
གྱུར་པ་རེད། མཚན་མོ་དེར། ཁོས་ལྐུགས་པ་ཞིག་དང་འདྲ་བར་ང་ལ་སླར་ཡང་དྲི་བ་དང་
གྲོས་གཞི་གང་ཡང་མི་འདོན་པར་བློ་རྩེ་གཅིག་སྒྲིམ་གྱིས་གར་སྟེགས་སྟེང་དུ་ཅེར་ཅེར་དུ་
སྡོད་པ་རེད།
དེ་དང་དུས་མཚུངས་སུ། ངའི་མིག་ཟུང་ཡང་འབྱེད་འཛུམ་ཅི་ཡང་མེད་པར་ལྕམ་མོ་
322

བྱི་ལ་ནག་པོ།
རཱ་ལང་ཏིའི་སྟེང་དུ་ཅེར་ཏེ་བསྡད་པ་དང་། མཇུག་མཐར་སྟབས་ལེགས་ཏེ་དྲང་ཐད་ནས་
མོའི་གདོང་གི་དཀྱིལ་འཁོར་ཧྲིལ་བོ་མཐོང་ཐུབ་པ་བྱུང་། མོའི་དབང་པོའི་སྒོ་ལྔ་ཧ་ཅང་
མཛེས་ཤིང་འདྲ་ཆགས་པ་དང་ཡི་གར་འོང་བ་ཞིག་རེད། དོན་དངོས་སྟེང་སྐབས་འདིའི་སྔོན་
ཙམ་ལ་ངས་རང་གི་སེམས་ནས་རང་ཉིད་ལ་འདི་ལྟར་ཁེར་བཤད་བརྒྱབ་ཡོད་པ་སྟེ། ཐ་ན་
ཐཱ་ཨར་པོ་ཐིས་ཀྱང་ང་ལ་དེ་ལྟར་མ་བཤད་གོང་རང་གིས་དེ་ལྟར་སྙམ་ཡོད་པ་རེད། ཡིན་ན་
ཡང་། ཅི་ཡིན་འདི་ཡིན་མི་ཤེས་པའི་རྒྱུ་རྐྱེན་རེ་གཉིས་ཀྱིས་ང་ལ་སྔར་བཞིན་སྣང་བ་མི་སྐྱིད་
པའི་ཚོར་བ་ཞིག་སྦྱིན་སོང་། མཇུག་མཐར་ངས་རྒྱུ་རྐྱེན་དེ་ལ་བསྡོམས་ཚིག་ཅིག་རྙེད་བྱུང་
བ་སྟེ། མ་གཞིར་ངའི་ཚོར་ཤེས་ཀྱི་སྟེང་དུ་གཟབ་ནན་དང་སྐྱོ་ཤས། ཐ་ན་ངལ་དུབ་ཀྱི་སྣང་བ་
ཞིག་ཞུགས་འོངས་ལ། སྣང་བ་དེ་དག་གིས་མོའི་བཞིན་རས་ཀྱི་ལང་ཚོ་དང་མཛེས་སྡུག་མ
ལུས་བཅོམ་པར་བྱས་མོད། འོན་ཀྱང་། མོའི་ལྷ་མོ་ལྟ་བུའི་ངང་འཇམ་དང་ཚུལ་ལྡན་གྱི་རྣམ་
པ་དེ་དག་ངའི་སྤྲོ་སེམས་དང་འཆར་ཡན་གྱི་སྣང་བར་ཆ་མཚོན་ནས་བཤད་ན། ལྡབ་འགྱུར་
བཅུ་ཕྲག་གིས་འགུགས་ཤུགས་ཆེས་ཆེར་ཕྱིན་ཡོད་པ་རེད།
དེ་ལྟར་ང་ཡི་མིག་གི་ལོངས་སྤྱོད་རྣམ་པར་རྒྱས་པའི་སྐབས་སུ། ངས་ཧ་ལས་པའི་ངང་
གཞན་ལ་དོ་སྣང་ཆེས་ཆེར་བྱེད་ཀྱིན་མེད་པའི་བུད་མེད་དེས་གློ་བུར་དུ་ངས་མོར་འདོད་
པའི་ཟུར་མིག་འཕེན་གྱིན་པ་མཐོང་བ་རྟོགས་བྱུང་། ཡིན་ན་ཡང་། ང་རང་སྔར་བཞིན་
རབ་ཏུ་མྱོས་པའི་དབང་གིས་རང་གི་མིག་ཞགས་ཕྱིར་སྐད་ཅིག་ཙམ་ལ་ཡང་སྡུད་ཐབས་
མ་བྱུང་ལ། སྐབས་དེ་ཙམ་དུ་མོའི་ངོ་གདོང་ལོགས་ཤིག་ཏུ་འཁོར་བྱུང་། ཐེངས་འདིར་ངས་
མོའི་ཀླད་པའི་ལྟག་རྒྱབ་ལས་གཞན་གསལ་བོར་མཐོང་མི་ཐུབ། ཡུད་ཙམ་འགོར་རྗེས།
མོར་མཚར་སྣང་གང་ཞིག་གིས་བསྐུལ་ཏེ་ངས་ད་དུང་མུ་མཐུད་དུ་རང་ལ་ཅེར་ཡོད་མེད་
ལ་བརྟག་པ་དང་འདྲ་བར་ངོ་གདོང་ཟུར་གྱིས་ག་ལེར་ཚུར་འཁོར་བྱུང་ལ། སྐབས་དེར་
སླར་ཡང་མོ་ངའི་འདོད་པའི་ཟུར་མིག་དྲག་པོ་དང་ཐེངས་ཤིག་ཕྲད་བྱུང་། མོའི་གནག་
323

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཅིང་འོད་འཁྱུག་པའི་མིག་ཟུང་ཆེན་པོ་ལས་སྐྱེངས་པའི་མདངས་ཤིག་ཕྱུངས་ཏེ་ངོ་གདོང་
དམར་པོར་གྱུར་ཅིང་མགོ་བོ་ཐུར་དུ་དུད་འོངས། ཡིན་ན་ཡང་། ང་རང་ཧ་ལས་པར་བྱེད་པ་
ཞིག་ནི་མོས་སྔར་ལྟར་མགོ་བོ་ཕར་མ་འཁོར་བར་མ་ཟད། སྐག་ནས་མིག་ཤེལ་ཞིག་བཏོན་
འོངས་ཏེ་མཐོན་པོར་བཏེགས་ཤིང་ངའི་ཕྱོགས་སུ་གཏད་དེ་བག་ཕེབས་པའི་ངང་ང་ལ་
ཡུད་ཙམ་ཞིག་ལ་ལྟ་ཡག་བྱས་བྱུང་།
གལ་ཏེ་གནམ་ལྕགས་ཤིག་ངའི་མདུན་དུ་ལྷུང་བ་ཡིན་ན་ཡང་། ང་རང་འདི་ལས་
ལྷག་པའི་ཧ་ལས་རྒྱུ་ཞིག་ག་ལ་ཡོང་། རེད་ཡ། དེ་ནི་དངོས་གནས་ཧ་ལས་པ་ཁོ་ན་སྟེ། ཁོང་
ཁྲོ་དང་སུན་སྣང་སྤུ་ཙམ་ཡང་ག་ལ་སྐྱེ། གལ་ཏེ་བུད་མེད་གཞན་ཞིག་ཡིན་པའི་དབང་དུ་
བཏང་ན་དེ་འདྲའི་རྒྱ་ཡན་གྱི་སྤྱོད་སྟངས་ཀྱིས་ཁོང་ཁྲོ་དང་སུན་སྣང་མི་སློང་བའི་ངེས་པ་
མེད། འོན་ཀྱང་། མོའི་བཟོ་ལྟ་མཐའ་དག་ནི་དེ་འདྲའི་ཞི་འཇམ་དང་དེ་འདྲའི་སྣང་དོགས་
མེད་པ། དེ་འདྲའི་བག་ལྷོད་པ་ཞིག་ཡིན་ཞིང་། མདོར་ན།དེ་དག་གིས་མོའི་བླ་ན་མེད་པའི་
གཤིས་རྒྱུད་དང་རྟོགས་པ་ཡོངས་སུ་མཚོན་ལ། ངོ་ཚ་ཁྲེལ་མེད་ཀྱི་རྣམ་འགྱུར་ཟུར་ཙམ་
ཡང་མཐོང་མི་ཐུབ། དེ་བས། ངས་སྐབས་འདིར་སེམས་གཏིང་ནས་ཧ་ལས་པའི་ངང་མོར་
བསྔགས་བརྗོད་བྱེད་རྒྱུ་ལས་གཞན་མི་འདུག
ངས་མཉམ་ཞིག་བཞག་པར། མོས་ཐེངས་དང་པོར་མིག་ཤེལ་ཡར་བཏེགས་ཏེ་ང་ལ་
བལྟས་རྗེས་གཞི་ནས་ཡིད་ཚིམས་པ་ཞིག་བྱུང་ནས་ཤེལ་མིག་ཕྱིར་བསྡུ་རྩིས་བྱས་མོད།
འོན་ཀྱང་། རྒྱུ་རྐྱེན་ཅི་ཡིན་མི་ཤེས་པར་མོས་དྲན་ཚུལ་གློ་བུར་དུ་བསྒྱུར་ནས་མིག་ཤེལ་
སླར་ཡང་ཡར་བཏེགས་པ་དང་མུ་མཐུད་དུ་མིག་འབྲས་གཡོ་བ་མེད་པར་ང་ལ་ཡུད་ཙམ་
ལ་བལྟས་བྱུང་། ཐེངས་འདིར་མ་མཐའ་ཡང་ཆུ་ཚོད་སྐར་ལྔའི་རིང་ལ་བལྟས་ཡོད་དེ། དེ་
ནི་ངས་ཁ་ཚོན་བཅད་དེ་བཤད་ཆོག
མོའི་སྤྱོད་སྟངས་དེ་ལ་ཨ་རིའི་ཟློས་གར་ཁང་འདིའི་མི་མང་པོ་ཞིག་གིས་དོ་སྣང་བྱས་
324

བྱི་ལ་ནག་པོ།
བྱུང་བར་མ་ཟད། ལྟད་མོ་པ་རྣམས་རེ་ཞིག་དཀྲོགས་ཏེ་གཅིག་གིས་གཅིག་གི་རྣ་རྩར་ཤབ་
ཤུབ་ཀྱིས་ཅི་ཞིག་གླེང་འོངས་ལ། དེས་ངའི་སེམས་པ་ཡུད་ཙམ་ལ་བློང་བློང་བོར་བཏང་བྱུང་
མོད།འོན་ཀྱང་། ངའི་མིག་ཞགས་ལྕམ་མོ་རཱ་ལང་ཏིའི་གདོང་ནས་ཕྱིར་བསྡུ་མ་ཐུབ།
མོས་རང་གི་མཚར་སྣང་གི་ཡིད་སེམས(དངོས་གནས་དེ་ལྟར་ཡིན་ན)རབ་ཏུ་ཚིམས་
རྗེས། མིག་ཤེལ་ཐང་དུ་བཞག་པ་དང་གྲག་འགུལ་ཅི་ཡང་མེད་པར་ངོ་གདོང་སླར་ཡང་གར་
སྟེགས་སྟེང་དུ་འཁོར་སོང་། སྐབས་འདིར་ཡང་མོའི་ལུས་ཟུར་སྔར་བཞིན་ང་ལ་གཏད་འདུག་
པ་དང་། ངས་ཀྱང་རང་གི་བྱེད་སྟངས་འདི་དེ་འདྲའི་ལུགས་མཐུན་ཞིག་མིན་པ་ཤེས་ན་ཡང་
རང་དབང་མེད་པར་སྔར་བཞིན་མུ་མཐུད་དུ་མོར་བལྟས་ནས་སྡོད་དགོས་བྱུང་། ཅུང་མ་
འགོར་བར། མོའི་མགོ་བོ་ག་ལེ་ག་ལེར་འགུལ་ཏེ་ཚུར་འཁོར་ཡོང་ལ། སྐབས་དེར། ངས་དེ་མ་
ཉིད་དུ་མོས་གར་སྟེགས་ཀྱི་ཕྱོགས་སུ་ལྟ་ཁུལ་བྱེད་པ་ལས་དོན་དུ་ང་ལ་ལྟ་བཞིན་འདུག་པ་
རྟོགས་བྱུང་། འདི་འདྲའི་མཛེས་མ་ཞིག་གི་བྱེད་སྟངས་ཀྱིས་ངའི་སེམས་ཁམས་ལ་ཚོར་བ་ཇི་
འདྲ་ཞིག་སྦྱིན་པ་ངས་བཤད་ག་ལ་དགོས།
ང་རང་ཞེ་བསམ་པའི་གཏིང་ནས་དགའ་བའི་བུད་མེད་དེས་དེ་ལྟར་ཡུན་རིང་ཞིག་ཏུ་
ང་ལ་ལྟ་ཞིབ་གནང་རྗེས། མཇུག་མཐར་མོའི་རོགས་པ་མི་དྲག་དེར་ལབ་གླེང་བྱས་བྱུང་ལ།
མོས་ཁ་བརྡ་བྱེད་པའི་སྐབས་སུ། ངས་ཕ་རོལ་པོ་གཉིས་ཀྱི་མིག་མདངས་ལས་ཁ་བརྡའི་
ནང་དོན་མཐའ་དག་ང་དང་འབྲེལ་བ་ཡོད་པ་གསལ་བོར་རྟོགས་ཐུབ།
ཁ་བརྡ་བྱས་ཚར་རྗེས། ལྕམ་མོ་རཱ་ལང་ཏིས་མིག་ཟུང་སླར་ཡང་གར་སྟེགས་སུ་འཁོར་
ཏེ་ཡུད་ཙམ་འགྱངས་ཟིན་ལ། བལྟས་ཚོད་ཀྱིས་མོས་བློ་རྩེ་གཅིག་བསྒྲིམས་ཀྱིས་གར་སྟེགས་
སྟེང་གི་འཁྲབ་སྟོན་ལ་གཟིགས་བཞིན་པ་འདྲ་མོད། འོན་ཀྱང་། ཅུང་མ་འགོར་བར། སླར་
ཡང་ལོགས་ཀྱི་ཤེལ་མིག་ཡར་བཏེགས་པ་དང་། ད་ཅི་དང་འདྲ་བར་ཕོད་པ་ཆེན་པོས་གཞན
གྱི་ཤབ་ཤུབ་ཏུ་ཟློ་བའི་མི་ཁ་དེ་དག་ལ་ཁ་ཡ་ཙམ་ཡང་མི་བྱེད་པར། ང་ལ་དགའ་སྣང་དང་
325

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
འཇིགས་སྣང་ལྷན་ཅིག་ཏུ་བསྐྱེད་པའི་བསམ་ཡུལ་ལས་འདས་པའི་བག་ཕེབས་ཀྱི་རྣམ་
འགྱུར་ཅིག་ལྷོད་ཀྱིས་མངོན་ནས་ངའི་མགོ་ནས་མཇུག་བར་ཞིབ་ལྟ་བྱས་བྱུང་།
རྒྱུན་ལྡན་ལས་འདས་པའི་བྱ་སྤྱོད་འདིས་ང་ལ་སྨྱོ་བ་ལྟ་བུའི་འགྲན་མེད་ཀྱི་ཚོར་བ་
དྲག་པོ་ཞིག་གིས་གཟིར་བར་བྱས་པར་མ་ཟད། བརྩེ་དུང་གི་འོབས་དོང་ཟབ་མོའི་ནང་དུ་
བྱིང་བར་བཅུག་བྱུང་། དེ་བས། དོན་དམ་དུ་ང་རང་བློང་བློང་བོར་བཏང་བ་མ་ཡིན་པར་
དེ་ལས་ལྡོག་སྟེ་སྙིང་རུས་ཆེན་པོ་ཞིག་རྒྱས་ཏེ་འདོད་པའི་མེ་ལྕེའི་ཁྲོད་དུ་ཡོད་ཚད་བརྗེད་
པར་གྱུར་ཏེ་མོའི་སྣང་བརྙན་ནི་ཇི་འདྲའི་ལྷུན་ཆགས་ཤིང་ཇི་འདྲའི་ཡི་གར་འོང་བ་ཁོ་
ན་མ་གཏོགས་ཡིད་ངོར་འཁོར་རྒྱུ་མི་འདུག སྐབས་དེར་ང་ལ་གོ་སྐབས་ཐོབ་བྱུང་། ངའི་
བསམ་པར་ལྟད་མོ་པ་རྣམས་གླུ་གར་གྱིས་ཡིད་ཡོངས་སུ་བཀུག་སོང་སྙམ་པའི་སྐབས་སུ།
མཇུག་མཐར་ལྕམ་མོ་རཱ་ལང་ཏིས་མིག་ཞགས་ཚུར་འཕངས་ཏེ་མྱུར་དུ་ཧ་ཅང་ཞི་ཞིང་དུལ་
བའི་སྒོ་ནས་ང་ལ་འཁོར་ཏེ་མགོ་བོ་ནང་དུ་ལྡེམ་ལྡེམ་འགའ་བྱས།
མོ་རེ་ཞིག་ངོ་གདོང་དམར་པོར་གྱུར་ཏེ་མིག་ཞགས་ང་དང་གཡོལ་ཐབས་བྱས་པ་དང་།
དེའི་མུར་སེམས་ཆུང་ནེམ་ཆུང་གིས་ག་ལེར་ཕྱོགས་བཞིར་སྐོར་ལྟ་ཞིག་བྱས་ཏེ། ངའི་གླེན་
རྟགས་ཚ་བོ་དེ་ལ་གཞན་གྱིས་དོ་སྣང་བྱེད་ཀྱིན་ཡོད་མེད་ལ་བརྟགས་པ་དང་། དེའི་རྗེས་
ལུས་པོ་ལོགས་ཀྱི་མི་དྲག་དེའི་སྟེང་དུ་གསེག་ཙམ་གྱིས་འཁོར་ནས་བསྡད་བྱུང་།
སྐབས་དེར། ངས་རང་གི་སྤྱོད་སྟངས་འདི་ཅུང་ཟད་སྐྱུག་བྲོ་བོ་ཞིག་རེད་འདོད་དེ་
ཁ་སྐྱེངས་པ་ཞིག་བྱུང་བ་དང་། གཞན་གྱིས་ངའི་གསང་བ་བརྟོལ་རྒྱུ་རེད་སྙམ་པ་དང་།
དེའི་མུར་ཀླད་པའི་ནང་དུ་སང་ཉིན་ཞོགས་པའི་དུས་སུ་ང་ལ་མེ་མདའ་འགའ་ཕོག་ལོས་
ཡོང་སྙམ་པའི་སྟོང་སྣང་ཞིག་འཆར་འོངས་པ་དང་རང་དབང་མེད་པར་ཡིད་སྐྱོ་ཆད་དེ་
བ་ཞིག་བྱུང་། ཡིན་ན་ཡང་། མཚམས་འདིར་ངས་བུད་མེད་དེས་སྐད་ཆ་ཚིག་གཅིག་
ཀྱང་མི་བཤད་པར་རྩེད་མོའི་ལས་ཚན་གྱི་ཐོ་ཡིག་མི་དྲག་དེའི་ལག་ཏུ་གཏོད་པ་མཐོང་
326

བྱི་ལ་ནག་པོ།
ནས་ད་གཟོད་དངན་པ་རིང་པོ་ཞིག་འཐེན། འོན་ཀྱང་མོས་སླར་ཡང་ཕྱོགས་བཞིར་མིག་
གིས་སྐོར་ལྟ་ཞིག་བྱས་པ་དང་། དེའི་རྗེས་གསལ་ཞིང་འཚེར་བའི་མིག་གིས་གཡོ་ཟོལ་ཅི་
ཡང་མེད་པར་ང་ལ་གཏད་དེ་དགོད་ཙམ་བྱས་བྱུང་ལ། དེར་བསྟུན་ནས་དཀར་ཞིང་གཙང་
བའི་ཐགས་བཟང་གི་སོ་ཕྲེང་ཕྱིར་མངོན་ཡོང་བ་དང་། དེའི་མུར་བག་ཕེབས་ཤིང་བློ་ཐག་
ཆོད་པ། ལྷག་བསམ་རྣམ་དག་བཅས་ཀྱི་སྒོ་ནས་མགོ་བོ་ནང་དུ་ལྡེམ་ལྡེམ་འགའ་བྱས།
སྐབས་འདིར་ཀློག་མཁན་གྱིས་ངའི་སེམས་ཀྱི་འཇིགས་སྐྲག་དེ་ཅུང་ཟད་མྱོང་ཐུབ་ལ། ང་
ལ་འཚབ་སྣང་དང་དངངས་དོགས།ཞེད་སྣང་གང་འདྲ་ཞིག་སྐྱེས་པ་ཡང་རྟོགས་ཐུབ།
ལོས་ཡིན་ཏེ། སྐབས་དེའི་སྤྲོ་སྣང་གིས་མྱོས་པའི་ངའི་འདོད་པའི་བརྩེ་བ་སོགས་ནི
ཞིབ་འབྲི་བྱེད་པའི་དགོས་པ་མི་འདུག་ལ། ངའི་སེམས་གཏིང་གི་དགའ་བ་དཔག་ཏུ་མེད་
པ་དེ་ནི་ཅི་དང་གང་གིས་ཀྱང་མཚོན་ཐུབ་པ་མ་རེད། གལ་ཏེ་སྐྱེས་པ་ཞིག་དངོས་གནས་
དགའ་བ་འབུམ་གྱི་ཁྲོད་དུ་རབ་ཏུ་མྱོས་པར་འདུག་གོ་ཟེར་ན། ང་ནི་ངོ་མ་སྐབས་དེར་འདི་
འདྲའི་གནས་བབ་ཏུ་ཞུགས་ཡོད་པ་ཡིན། ང་རང་འཇིག་རྟེན་གྱི་སྣང་བར་ཞུགས་སོང་།
འདི་ནི་ངའི་འཇིག་རྟེན་གྱི་སྣང་བ་ཐོག་མ་སྟེ། ངའི་སེམས་ལ་དེ་འདྲའི་ཚོར་བ་ཞིག་
བྱུང་སོང་། ཡང་གཅིག་བཤད་ན་འདི་ནི་བླ་ན་མེད་པའི་བརྩེ་དུང་གི་ཞིང་ཁམས་ཤིག་སྟེ།
ཚིག་སྦྱོར་གྱི་ལམ་ནས་ཇི་བཞིན་མཚོན་ཐབས་མི་འདུག འདི་ནི་ད་གཟོད “མཐོང་བ་
ཙམ་གྱིས་ཡིད་དབང་འཕྲོག་པ” ཟེར་བ་དེ་ལོས་ཡིན། ཕོ་མོ་གཉིས་ཀྱི་ཐེངས་དང་པོའི་
ཆགས་པའི་ཟུར་མིག་འཐབ་པ་ལས་ངའི་དགའ་མགུའི་བརྩེ་དུང་ལ་མོའི་དང་ལེན་ངང་
གིས་ཐོབ་བྱུང་།
རེད་ཡ། ངའི་བརྩེ་དུང་ལ་དངོས་གནས་དང་ལེན་ཐོབ་པས། ངས་ཅིའི་ཕྱིར་དོན་
དངོས་འདི་ལ་དོགས་པ་ཟ་དགོས་པ་ཡིན་ནམ། འདི་ལྟར་མཛེས་སྡུག་ལྡན་ཞིང་འབྱོར་བ་
ལྡན་པ། འདི་འདྲའི་འཇོན་ཐང་ལྡན་ཞིང་ཀུན་སྤྱོད་ལེགས་པ། འདི་ལྟའི་སྤྱི་ཚོགས་ཀྱི་
327

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གོ་གནས་རབ་ཏུ་མཐོ་བ་སྟེ། ཕྱོགས་ཀུན་ནས་གཞན་གྱི་ཡིད་སྨོན་དང་བརྩི་བཀུར་ཐོབ་
པའི་བུད་མེད་འདིས་འདི་ལྟའི་རྣམ་འགྱུར་བསྟན་ན་ཡང་ང་ལ་ད་དུང་སོམ་ཉི་འཆང་བའི་
དགོས་པ་ཡོད་དམ། རེད་ཡ། མོ་ནི་ང་ལ་ཤིན་ཏུ་དགའ་བྱུང་བས་ང་ཡི་བརྩེ་དུང་ལ་ཁ་ཡ་
བྱས་སོང་། མོས་ཀྱང་ང་ལྟར་གྱ་ཚོམ་དང་འཐོམས་སྦྲིད་ཀྱི་ངང་དུ་བློ་བརྟན་འགྱུར་མེད་
ཀྱིས་ཡོད་ཚད་བློས་བཏང་ནས་སྤྲོ་སེམས་ཚད་མེད་ཀྱིས་ང་ཡི་བརྩེ་དུང་ལ་ཁ་ཡ་བྱས་སོང་།
གླུ་གར་མཇུག་རྫོགས་སོང་། ཡོལ་བ་ཡང་བརྒྱབ་སོང་མོད། འོན་ཀྱང་། དེ་དག་གིས་ངའི་
འཆར་ཡན་སྐྱིད་པོ་དང་འཛད་མཐའ་མེད་པའི་བདེ་སྐྱིད་འགོག་ག་ལ་ཐུབ། ལྟད་མོ་པ་
རྣམས་ཡར་ལངས་པ་ན་ཟློས་གར་ཁང་ནང་འུར་ཟིང་ངེར་སོང་ལ། ང་རང་ལམ་སངང་སྐུ་
ཞབས་ཐཱ་ཨར་པོ་ཐི་དང་ཁ་གྱེས་ཏེ་སྲོག་བསྡོས་ཀྱིས་མི་ཚོགས་ལས་ཟུར་དུ་བུད་དེ་ལྕམ་མོ་
རཱ་ལང་ཏི་དང་བཅར་ཅི་ཐུབ་བྱས་ན་བསམ། ཟློས་གར་ཁང་ནང་དུ་དངོས་གནས་འཚང་
ག་ཧ་ཅང་ཆེ་བས། ང་རང་གཤགས་ནས་འགྲོ་ཐབས་མ་བྱུང་ལ། མཇུག་མཐར་ཐབས་ཟད་
དེ་བུད་མེད་དེའི་རྗེས་མ་བསྙེགས་པར་ཁ་ཕྱིར་འཁོར་ཏེ་རང་ཁྱིམ་གྱི་ལམ་དུ་ཞུགས། ངས་
ཐ་ན་ལྕམ་མོ་རཱ་ལང་ཏིའི་ཐུ་བར་རེག་རེག་ཙམ་ཡང་བྱེད་མ་ཐུབ་པས་རེ་ཞིག་རེ་ཐག་ཆད་
དེ་སེམས་པ་སྐྱོ་ལྷང་ངེར་གྱུར་མོད། ཡིན་ན་ཡང་། ཐཱ་ཨར་པོ་ཐིས་སང་ཉིན་ཐབས་ཤེས་
འོས་འཚམ་གྱིས་ང་རང་མོར་མཚམས་སྦྱོར་ཡག་པོ་བྱེད་རྩིས་ཡོད་པ་དེ་དྲན་ནས་རེ་ཞིག་
ཡུད་ཙམ་ལ་སེམས་པ་དགའ་ཡལ་ལེ་བ་ཞིག་བྱུང་།
ཕྱི་ཉིན་གྱི་དུས་ཚོད་སླེབས་བྱུང་། མཚན་མོའི་ནམ་ཟླ་རིང་མོའི་མནར་གཅོད་དང་
ངང་སྒུག་ཁྲོད་དུ། མཐའ་མར་དངོས་གནས་ཕྱི་ཉིན་གྱི་དུས་ཚོད་གསར་བ་ཞིག་སླེབས་
བྱུང་། ཡིན་ན་ཡང་། ནམ་གུང་གི་ཆུ་ཚོད་དང་པོའི་སྔོན་གྱི་དུས་ཚོད་དག་ནི་འབུ་ཨ་རུ་ར་
གྱང་ལ་འགོ་བ་ལྟར་ཇི་འདྲའི་འགྲོས་དལ་བ་ལ་ཨང་། འོན་ཀྱང་། ཁྲི་གདུགས་ཉི་མས་དེད་
ཡོང་ན། སྐྱ་རེངས་མི་འཆར་ཀ་མེད་རེད་ཟེར་བ་ལྟར། ནམ་ཟླ་ཇི་འདྲ་རིང་ན་ཡང་མཇུག་
328

བྱི་ལ་ནག་པོ།
མཐར་ཉི་གཞོན་ཤར་རིའི་རྩེ་ནས་ལྡང་མི་སྲིད་པའི་དཔེ་ག་ལ་ཡོད། དུས་ཆད་ཀྱི་ཅོང་བརྡ་
སིང་སིང་དུ་གྲག་བྱུང་། ཅོང་བརྡའི་མཐའ་མཇུག་གི་སྒྲ་ཡལ་རྗེས། ངBམགྲོན་ཁང་དུ་ཆས་
ཏེ་ཐཱ་ཨར་པོ་ཐི་དང་ཐུག་འཕྲད་དུ་སོང་།
“ཁོ་མི་འདུག” ཐཱ་ཨར་པོ་ཐིའི་གཡོག་པོ་ཞིག་གིས་དེ་ལྟར་བཤད་བྱུང་།
“མི་འདུག་ཨེ།” ངས་དེ་ལྟར་འདྲི་བཞིན་འཁྱར་མ་འཁྱོར་གྱིས་གོམ་པ་ལྔ་དྲུག་ཙམ་
ཕྱིར་བཀྱེད་དེ “གྲོགས་པོ་ལགས། ངས་ཁྱོད་ལ་བཤད། དེ་ནི་དཔེ་སྲིད་པ་ཞིག་མ་རེད། སྐུ་
ཞབས་ཐཱ་ཨར་པོ་ཐི་ནང་ན་ཡོད་པ་ཁོ་ཐག་ཡིན། ཁྱོད་ཀྱིས་མི་འདུག་ཟེར་དོན་ཅི་ཡིན།”
“སྐུ་ཞབས་ལགས། ང་ལ་གཞན་པའི་རྒྱུ་མཚན་མེད། སྐུ་ཞབས་ཐཱ་ཨར་པོ་ཐི་ངོ་མ་
མི་འདུག ཁོ་རང་རྟར་ཞོན་ནསSལ་ཕྱིན་སོང་། ནངས་ཇ་འཐུངས་རྗེས་ད་གཟོད་སྒོར་
བུད་པ་ཡིན། བདུན་ཕྲག་གཅིག་འགོར་རྗེས་ཕྱིར་ཡོང་རྒྱུ་ཡིན་ཟེར།”
ང་དེ་གར་ཧད་དེ་ལུས་ཤིང་། ཡིད་ལ་འཇིགས་སྐྲག་དང་ཁོང་ཁྲོ་ཅིག་ཅར་དུ་སྐྱེས་
འོངས། ངས་གཡོག་པོ་དེར་ལན་ཞིག་སྟེར་བསམ་མོད། འོན་ཀྱང་། སྨྲ་ལྕེ་རང་དབང་ན་མི་
འདུག མཇུག་མཐར། ང་རང་ཁོང་ཁྲོའི་ངང་ངོ་གདོང་སྐྱ་བོར་གྱུར་ཏེ་ཕྱིར་ལོག་དགོས་
བྱུང་བ་དང་། སེམས་སུ་འཇིག་རྟེན་སྟེང་གི་ཐཱ་ཨར་པོ་ཐི་ཡོད་ཚད་དམྱལ་བའི་མུན་པའི་
ཀློང་དུ་བརྫང་ན་བསམས་བྱུང་། བལྟས་ཚོད་ཀྱིས་བསམ་པ་བཟང་ཞིང་གླུ་དབྱངས་ལ་རབ་
ཏུ་དགའ་བའི་གྲོགས་པོ་འདིས་ངེད་གཉིས་ཀྱིས་དུས་ཆད་འཐེན་པ་རྩ་བ་ནས་བོར་འདུག་
པ་སྟེ། དེར་བལྟས་ན་ཁོ་རང་ཁ་བཤད་དོན་ལ་གནས་པའི་མི་ཞིག་མིན་པ་གསལ་ཐག་ཆོད་
པ་རེད། ད་ནི་ང་ལ་ཐབས་གཞན་ཅི་ཡང་མི་འདུག་པར། ཕྱོགས་གཅིག་ནས་གང་ནུས་ཅི་
ཐུབ་ཀྱིས་སེམས་ཀྱི་ཁོང་ཁྲོ་གནོན་ཐབས་བྱས་པ་དང་། ཕྱོགས་གཞན་ཞིག་ནས་ཡིད་སྐྱོ་
བའི་ངང་སྲང་ལམ་དུ་ཕར་འགྲོ་ཚུར་འོང་བྱེད་བཞིན་ངོ་ཤེས་པའི་མི་རིག་རིག་ཐུག་ཐུག་
ལ་ལྕམ་མོ་རཱ་ལང་ཏིའི་གནས་ཚུལ་འདྲི་དགོས་བྱུང་། རྒྱུས་ལོན་བྱས་པའི་གནས་ཚུལ་ལྟར་
329

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ན། མི་མང་པོ་ཞིག་གིས་མོ་ངོ་ཤེས་པ་དང་མི་མང་པོ་ཞིག་གིས་མོ་མཐོང་མྱོང་བ་རེད། ཡིན་
ན་ཡང་། མོ་གྲོང་ཁྱེར་འདིར་ཡོང་ནས་ཟླ་ཕྱེད་ལྷག་ལས་འགོར་མི་འདུག་པས། ཁ་ཤས་
ཀྱིས་མོ་དང་ཤིན་ཏུ་འདྲིས་ཆེ་བའི་ཚུགས་ཀ་ངོམ་བཞིན་ཡོད། གལ་ཏེ་མོ་དང་ཆ་རྒྱུས་ཆེ་
བའི་མི་ཡོད་པའི་དབང་དུ་བཏང་ན་ཡང་། ཕན་ཚུན་ངོ་འདྲིས་སུ་སོང་བའི་འབྲེལ་བ་ཙམ་
ལས། འཛེམ་བག་མེད་པར་ང་རང་ཉིན་མོའི་དུས་སུ་མོར་འཕྲད་དུ་འཇུག་ག་ལ་སྲིད། ང་
རང་རེ་ཐག་ཆད་པའི་ངང་ལམ་འགྲམ་དུ་འགྲེང་སྟེ་གྲོགས་པོ་གསུམ་དང་མཉམ་དུ་ངའི་
སེམས་ཀྱི་སྡུག་ཡུས་དེ་བགྲང་གིན་པའི་སྐབས་ཏག་ཏག་དེར། མོ་མདུན་གྱི་སྲང་ལམ་སྟེང་
འགྲོ་བཞིན་པ་མཐོང་བྱུང་།
“འཆུགས་མི་འདུག མོ་ཀན་ན་འགྲོ་བཞིན་འདུག” གྲོགས་པོ་ཞིག་གིས་སྐད་
བརྒྱབ་བྱུང་།
“དངོས་གནས་མཛེས་མ་ཕུལ་ཏུ་སོན་པ་ཞིག་རེད།” གྲོགས་པོ་གཉིས་པ་དེས་ཀྱང་
སྐད་བརྒྱབ་བྱུང་།
“ལྷ་མོ་ས་ལ་བབས་པ་དང་ཨ་ན་མ་ན་རེད།” གྲོགས་པོ་གཞན་པ་དེས་བསྔགས་
བརྗོད་བྱས་བྱུང་།
ངས་ཧྲིག་གེར་ཕར་བལྟས་པ་ན། ཤིང་རྟ་ཀླད་ཁེབས་མེད་པ་ཞིག་སྲང་ལམ་དུ་དལ་
གྱིས་བགྲོད་ཀྱིན་ཡོད་ཅིང་། ང་ཚོ་དང་ཐག་ཉེ་སར་སླེབས་དུས་ནང་དུ་བུ་མོ་མཛེས་མ་
ཞིག་འདུག་པ་མཐོང་ལ། མོ་ནི་ཁ་སང་ཟློས་གར་ཁང་དུ་ངའི་ཡིད་དབང་ཅིག་ཅར་ཕྲོགས་
པའི་བུད་མེད་ལྟ་ན་སྡུག་པ་དེ་ཡིན་ཞིང་། མོའི་འདུག་རོགས་ནི་ལོགས་ཁང་དུ་མཐོང་མྱོང་
བའི་གཞོན་ནུ་མ་ཆུང་ཆུང་དེ་རེད།
“མོའི་རོགས་པ་ཡང་ཆ་ལུགས་སྤྲས་ཏེ་གཞན་དང་མི་མཚུངས་པ་ཞིག་འདུག”
ཐེངས་དང་པོར་ཁ་གྲག་པའི་གྲོགས་པོ་དེས་ཡང་བསྐྱར་དེ་ལྟར་བཤད།
330

བྱི་ལ་ནག་པོ།
“དངོས་གནས་ཡ་མཚན་ཞིག་རེད།” གྲོགས་པོ་གཉིས་པས་ཀྱང་དེ་ལྟར “མིའི་
ཡིད་དབང་འགུགས་པ་ཞིག་རེད། ངོ་མ་སྒེག་ཉམས་སྤྲས་ན་ཇི་འདྲའི་མཛེས་པ་ལ། ངས་
བལྟས་ན་མོ་ལོ་ལྔའི་སྔོན་གྱི་ཕ་རི་སི་ན་ཡོད་པའི་སྐབས་ལས་ཀྱང་ལྷག་ཏུ་མཛེས་སྡུག་
ལྡན་ལ། དངོས་གནས་མཛེས་མ་ཞིག་རེད། ཧྥོ་ཝ་སཱ་ཐི་ལགས། འོ། མ་རེད། ཞིན་ཕུའུ་སན་
ལགས། ཁྱེད་ཀྱིས་བལྟས་ན་དེ་འདྲ་ཨེ་རེད།”
66
“མོ་སྔར་བཞིན་མཛེས་མ་ཞིག་རེད།” ངས་དེ་ལྟར་བཤད་དེ “ཁོ་མོ་མཛེས་མ་ཞིག་
ག་ལ་མིན། ཡིན་ན་ཡང་། མོ་དང་མོའི་གྲོགས་མོ་གཉིས་བསྡུར་ག་ལ་རུང་སྟེ། དེ་གཉིས་
ནི་རྒྱུ་སྐར་དང་དུང་ཟླ་གཉིས་བསྡུར་བ་དང་འདྲ་ལ། སྲིན་བུ་མེ་ཁྱེར་དང་སྒྲོན་མེ་གཉིས་
འགྲན་པ་དང་ཡང་མཚུངས།”
“ཧ་ཧ་ཧ། ཧ་ཧ་ཧ། དེ་ལོས་ཡིན། ཞིན་ཕུའུ་སན་ལགས། ཁྱོད་ནི་ངོ་མ་མི་སྤྱང་པོ་
ཞིག་རེད། གནས་ཚུལ་ལ་བརྟག་པར་ཧ་ཅང་མཁས་འདུག འོ། ངས་བཤད་པ་ནི་ཁྱོད་
ཀྱི་མིག་འོད་ཤིན་ཏུ་རྣོན་པོ་འདུག་ཟེར་བ་དེ་ཡིན།” མཚམས་འདིར་སླེབས་ཚེ། ང་ཚོ་
རང་རང་སར་གྲོལ་སོང་ལ། གྲོགས་པོ་ཞིག་གིས་ལྷོད་ཅིང་བག་ཕེབས་པའི་ངང་སྣ་གླུ་ཞིག་
གྱེར་འོངས་ཤིང་། ངས་ནི་དེའི་ནང་གི་ཚིག་རྐང་ཕྱི་མ་གཉིས་མ་གཏོགས་ཧ་གོ་མ་བྱུང་།
ཉི་ནོང་ལགས།ཉི་ནོང་།ཉི་ནོང་རླངས་འཁོར་ལས་འབབ་རོགས——
ཉི་ནོང“ཏི•རན་ཁི་རོད་སི་སར་འབབ་རོགས།
གླུ་གཞས་ཆུང་ཆུང་དེའི་ནང་གི་དོན་དག་ཅིག་གིས་ང་ལ་སེམས་གསོ་ཧ་ཅང་ཆེན་པོ་
ཞིག་ཐོབ་པ་དང་། དུས་མཚུངས་སུ། ངའི་སེམས་ཀྱི་སྡུག་བསྔལ་ཆེན་པོ་དེ་ཡང་སྔར་ལས་
ཆེས་ཆེར་བསླངས་བྱུང་། ལྕམ་མོ་རཱ་ལང་ཏིའི་ཤིང་རྟ་ཁད་ཀྱིས་ངའི་མདུན་རོལ་བརྒྱུད་
དུས། ངས་ད་གཟོད་མོས་ང་རང་ངོས་ཟིན་པར་དོ་སྣང་བྱུང་བར་མ་ཟད། ང་རང་ངོ་ཤེས་
པར་གནོངས་འགེབས་པའི་བསམ་པ་ཡང་མེད་པར་ད་དུང་ཚུར་བལྟས་ཏེ་འཛུམ་དམུལ་
331

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དམུལ་ཞིག་བྱས་ཏེ། ཧ་ཅང་དགའ་བའི་རྣམ་འགྱུར་བསྟན་ནས་ང་ལ་བདེ་སྐྱིད་དཔག་ཏུ་
མེད་པ་ཞིག་སྦྱིན་བྱུང་།
ངས་ཐཱ་ཨར་པོ་ཐིས་ང་ལ་དངོས་སུ་མོ་དང་མཚམས་སྦྱོར་བྱས་ཏེ་ཐུག་འཕྲད་བྱེད་
རྩིས་ཀྱི་རེ་བ་མཐའ་དག་རེ་ཞིག་ཕར་གཡུགས་ཏེ། ཁོ་རང་གྲོང་གསེབ་ནས་ཕྱིར་ལོག་པའི་
དུས་ཚོད་ལ་ནན་གྱིས་མི་སྒུག་ཐབས་མེད་བྱུང་། སྐབས་དེ་ཤེད་ཀྱི་རིང་དུ། ང་རང་མིང་
གྲགས་ཆེ་བའི་འདུ་ར་སྣ་ཚོགས་ཀྱི་ནང་དུ་རྒྱུན་འཁྱོངས་ལྷོད་མེད་ཀྱིས་ལྟད་མོར་ཞུགས་
པ་ཡིན། མཇུག་མཐར། ང་རང་སླར་ཡང་ཐེངས་སྔོན་མར་སོང་བའི་ཟློས་གར་ཁང་དུ་
དགའ་སྤྲོ་དཔག་ཏུ་མེད་པའི་ཁྲོད་ནས་མོ་དང་ཕྲད་དེ། ཕན་ཚུན་ལ་ཟུར་མིག་འཕེན་པའི་
སྐལ་བ་བྱུང་། ཡིན་ན་ཡང་། དེ་ནི་ཟླ་ཕྱེད་ལྷག་གི་རྗེས་ཀྱི་དོན་དག་ཅིག་རེད། ཟླ་ངོ་ཕྱེད་
ཙམ་གྱི་ནང་དུ། ང་རང་ཉིན་རེར་ཡང་སྐུ་ཞབས་ཐཱ་ཨར་པོ་ཐི་བཞུགས་པའི་མགྲོན་ཁང་དུ་
སོང་ནས་ཁོའི་གནས་ཚུལ་ལ་རྩད་གཅོད་བྱས་མོད། འོན་ཀྱང་། ཁོའི་གཡོག་པོ་དེས་ཉིན་
རེར་ཡང “ད་དུང་ཕྱིར་ལོག་མ་བྱུང” ཞེས་པའི་ནམ་རྒྱུན་འགྱུར་རྒྱུ་མེད་པའི་སྐད་ཆ་དེ་
བཤད་འོངས་པས། ང་ཡི་སྙིང་རླུང་སྟོད་དུ་འཚང་བར་བྱེད།
དེ་བས། མོ་རང་ཐེངས་གཉིས་པར་མཐོང་བའི་མཚན་མོ་དེར། ང་རང་དངོས་གནས་
སྨྱོས་པ་ལྟ་བུ་ཞིག་ཏུ་གྱུར་སོང་། སྤྱིར་ན། ངས་ལྕམ་མོ་རཱ་ལང་ཏི་ནི་ཕ་རི་སི་ས་ཆའི་མི་
ཡིན་པ་དང་། དེ་སྔོན་ཏག་ཏག་ཏུ་ཕ་རི་སི་ནས་ཡོང་བ་ཡིན་པ་སོགས་ཤེས་ན་ཡང་། མོ་གློ་
བུར་དུ་ཕྱིར་ཕ་རི་སི་ས་ཆར་ལྡོག་མིན་དང་། མ་མཐའ་ཡང་སྐུ་ཞབས་ཐཱ་ཨར་པོ་ཐི་ཕྱིར་
མ་ལོག་པའི་སྔོན་དུ་ཕྱིར་ལྡོག་མིན་དང་། ཡང་ན་མོ་དུས་གཏན་དུ་ངའི་ལུས་འགྲམ་ནས་
ཡལ་བར་འགྱུར་འགྲོ་མིན་སོགས་ལ་སེམས་ཁྲེལ་བྱས་ཤིང་། སེམས་ཁྲེལ་འདི་དག་ནི་ཧ་
ཅང་འཇིགས་སུ་རུང་བ་ཞིག་སྟེ། དེས་ང་ལ་བཟོད་གླགས་མེད་པའི་གདུང་བ་ལྕི་མོ་ཞིག་
བྱུང་། ཡིན་ན་ཡང་། དོན་དག་འདི་ནི་ངའི་མི་ཚེ་གང་བོའི་བདེ་སྐྱིད་ལ་འབྲེལ་བ་ཡོད་
332

བྱི་ལ་ནག་པོ།
པས། ངས་ངེས་པར་དུ་སྟག་ཤར་ཞིག་གི་བརྟུལ་ཞུགས་ལྷུར་ལེན་དགོས། སྟབས་བདེའི་སྒོ་
ནས་བཤད་ན། ཟློས་གར་གྱི་རྩེད་ར་གྲོལ་རྗེས། ང་རང་ལྐོག་ཏུ་མོའི་རྗེས་སུ་མྱུལ་ཏེ་སྡོད་
གནས་ཟིན་ཐོར་བཀོད་དེ།ཉིན་གཉིས་པར་དགའ་ལྷང་ལྷང་གིས་མོར་བརྩེ་བ་སིམ་པའི་ཡི་
གེ་རིང་པོ་ཞིག་བྲིས་ཤིང་། ཡུན་རིང་ལ་སེམས་གཏིང་དུ་མནན་པའི་སྐད་ཆ་མཐའ་དག་
ལྷུག་བརྗོད་བྱས་ཏེ་བསྐུར།
ངས་ཡི་གེའི་ནང་དུ་སྙིང་སྟོབས་ཆེར་བསྐྱེད་ཀྱིས་འཛེམ་དོགས་ཅི་ཡང་མ་བྱས་པར།
སེམས་ཀྱི་འདོད་པ་དང་སྤྲོ་བ་ཡོད་ཚད་ཕྱིར་ཕྱུངས་ཡོད་ཅིང་། ཐ་ན་རང་གི་ཞན་ཆའི་
ཕྱོགས་ནས་ཀྱང་ཁ་ཁོག་པས་མ་གསང༌། གློ་རྒྱུ་མས་མ་བསྐུམས་པར་བཤད་གང་ཐུབ་བྱས་
ཡོད། དེ་ཡང་། མདོར་བསྡུས་ནས་བཤད་ན། ངས་སྙན་ཞིང་འཇེབས་པའི་ལམ་ནས་ངེད་
གཉིས་ཀྱིས་དང་ཐོག་ཕན་ཚུན་མཐོང་བའི་འཆར་ཡན་གྱི་སྣང་བ་དེ་གཟུགས་སུ་བཀོད་
ཡོད་པར་མ་ཟད། ངེད་གཉིས་ཀྱིས་ཕན་ཚུན་ལ་ཟུར་མིག་འཕངས་པའི་གནས་སྐབས་ཀྱི་
སྤྲོ་བ་ཡང་མཚོན་པར་བྱས་པ་དང་། དེ་བཞིན་མོ་ཡང་ང་ལ་དགའ་བ་ཐག་ཆོད་བྱས་ནས་
བསྟན་ཡོད། ངས་རང་གི་ཡིད་ཆེས་དང་བརྩེ་དུང་རྣལ་མ་གཉིས་གནས་ལུགས་སུ་བཟུང་
ནས་མོས་བཟོད་སྒོམ་དཀའ་བའི་བྱ་སྤྱོད་དག་ལ་དགོངས་དག་ཞུ་བ་ཡིན། གནས་ལུགས་
གསུམ་པའི་ཆ་ནས་ང་རང་མོར་མཚམས་སྦྱོར་གྱི་གོ་སྐབས་མ་ཐོབ་གོང་མོ་གྲོང་ཁྱེར་འདི་
དང་འབྲལ་བར་འདོད་པའི་སེམས་ཁྲེལ་དེ་བསྟན་ཡོད་ལ། ངས་ད་དུང་སྤྲོ་སྣང་གིས་རབ་
ཏུ་བརྟས་པའི་འཕྲིན་ཡིག་རིང་མོ་འདིའི་མཇུག་ཏུ་ང་ཡི་གནས་བབ་དང་འབྱོར་བ་གླེང་
ཡོད་པར་མ་ཟད། རང་གི་ཡོད་ཚད་མོའི་སྟེང་བློས་གཏོང་འདོད་པའི་འདུན་པ་དང་མོ་དང་
མཉམ་དུ་འཇིག་རྟེན་འཁོར་བ་སྐྱོང་འདོད་ཀྱི་བསམ་ཚུལ་ཡང་བསྟན་ཡོད།
ངས་སྡུག་བསྔལ་གྱི་གདུང་བའི་ཁྲོད་ནས་འཕྲིན་ལན་ལ་ངང་སྒུག་བྱས། སྣང་བ་ཞིག་
ལ།དུས་རབས་གཅིག་ཙམ་འགོར་རྗེས། མཇུག་མཐར་འཕྲིན་ལན་འབྱོར་བྱུང་བ་འདྲ།
333

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
རེད་ཡ། དངོས་གནས་འཕྲིན་ལན་འབྱོར་བྱུང་། བཀླགས་པ་ཙམ་གྱིས་ཧ་ཅང་དོན་
དངོས་སྟེང་གཞོལ་མི་འདུག་མོད། འོན་ཀྱང་། ང་ལ་དངོས་གནས་མཛེས་སྡུག་དང་འབྱོར་བ་
ལྡན་པའི་ལྕམ་མོ་རཱ་ལང་ཏིའི་འཕྲིན་ལན་འབྱོར་བར་སེམས་ཁོང་དུ་ཡི་རང་དང་གུས་བཀུར་
གྱི་བསམ་པ་སྐྱེས་འོངས། མོའི་མིག་ཟུང་སྟེ། གནག་ཅིང་འོད་འཁྱུག་པའི་མིག་ཟུང་གིས
མོའི་བླ་ན་མེད་པའི་སེམས་རྒྱུད་དེ་མཚོན་ཡོད་ཅིང་། མོ་ནི་དངོས་གནས་ཧྥ་རན་སིའི་བུད་
མེད་རྣལ་མ་དག་དང་འདྲ་བར་བློ་རིག་ལྡན་པའི་ངང་རྒྱུ་འབྲས་བརྩི་བར་མ་ཟད། གཤིས་
རྒྱུད་གཙང་མའི་སྟེང་ནས་རྔམ་སྤྱོད་དྲག་པོ་སྟོན་པར་དགའ་སྟེ། དེ་ནི་མོས་འཇིག་རྟེན་
སྟེང་གི་ཚུལ་འཆོས་དང་ཟོལ་ཟོག་ལ་སྣང་ཆུང་བྱེད་པའི་སྟབས་རེད། མོས་ང་ཡི་འདོད་བློ་
ལ་མཐོང་ཆུང་བྱས་མི་འདུག་ཅིང་། ཁ་རོག་གེར་རང་ཉིད་ཡིབ་ནས་ཀྱང་མི་སྡོད་དེ། མོས་
ང་ཡི་འཕྲིན་ཡིག་ཀྱང་ཇི་བཞིན་ཕྱིར་བསློགས་མ་བྱུང་ལ། ཐ་ན་ང་ལ་མཉེན་ལྕུག་ལྡན་པའི་
སོར་མཛུབ་ཀྱིས་འཕྲིན་ལན་སྤྲིངས་འོངས་པ་རེད། འཕྲིན་ཡིག་གི་ནང་དོན་ནི་འདི་ལྟ་སྟེ།
སྐུ་ཞབས་ཞིན་ཕུའུ་སན་ལགས། ངས་ཁྱེད་ཚོའི་རྒྱལ་ཁབ་ཀྱི་ཡི་གེ་སྤྱད་དེ་ཕུན་སུམ་
ཚོགས་པའི་སྐད་ཆས་ཁྱེད་ལ་འཕྲིན་ལན་སྤྲིངས་མ་ཐུབ་པར་བཟོད་སྒོམ་གནང་རོགས་ཞུ། ང་
རང་ཡུལ་འདིར་སླེབས་ནས་ཅུང་འགོར་མེད་པས། ད་དུང་དབྱིན་ཡིག་ཡག་པོ་སྦྱོང་བའི་གོ་
སྐབས་མི་འདུག
ངས་ཁྱེད་ལ་བཟོད་སྒོམ་ཞུ་བའི་དུས་མཚུངས་སུ་ད་དུང་བཤད་འདོད་པ་ནི། ཨེ། སྐུ་ཞབས་
ཞིན་ཕུའུ་སན་ལགས། ཁྱེད་ཀྱིས་དོན་དངོས་ཡོད་ཚད་འོལ་ཚོད་བྱས་ཏེ་གསལ་བོར་རྟོགས་
འདུག་ན།ད་ནི་ང་ལ་བཤད་རྒྱུ་ཅི་ཞིག་ཡོད་ཨང་།འོ།ང་ཡིས་བཤད་རྒྱུ་མང་སོང་བ་ཨེ་རེད།
ཨོ་རིན་ཉི•རཱ་ལང་ཏི་ནས།
ངས་སྙིང་གི་དུམ་བུར་གྱུར་པའི་འཕྲིན་ལན་འདི་ལ་འོ་གྲངས་མེད་ཅིག་བྱས་པར་མ་
ཟད། ད་དུང་ད་ལྟ་ཡང་དྲན་པས་མི་ཟིན་པའི་སྨྱོ་རྟགས་མང་པོ་བསྟན་པ་རེད། ཐཱ་ཨར་པོ་ཐི་
334

བྱི་ལ་ནག་པོ།
ད་དུང་ཕྱིར་མི་ལོག་པ་ཅི་རེད། ཨ་གནམ་རྒན་མ། འོ་ན། ཁོས་ང་རང་བསྐྱུར་ཏེ་སོང་བ་དེས་
གྲོགས་པོའི་ཡིད་ལ་མནར་གཅོད་ག་འདྲ་བཏང་འདུག་པ་མ་ཚོར་བ་ཡིན་ནམ། གལ་ཏེ་དེ་
ལྟར་མིན་ན་ཁྲེལ་ཐག་རིང་བའི་གྲོགས་པོ་ཁོ་བྱ་ལྟར་འཕུར་ཡོང་སྟེ་ང་རང་མི་སྐྱོབ་པ་ཅི་
ཡིན། ཡིན་ན་ཡང་། ཁོ་སྔར་བཞིན་ཕྱིར་ལོག་མ་བྱུང་། དེ་ནས་ངས་ཁོ་ལ་འཕྲིན་ཡིག་ཅིག་
བཏང་བར་འཕྲིན་ལན་མྱུར་དུ་འབྱོར་བྱུང་། ཁོས་བཤད་ན་དོན་དག་གལ་ཆེན་མང་པོ་ཞིག་
གིས་མ་ཁོམ་པར་འདུག་ཅིང་། ཅུང་མ་འགོར་བར་ཕྱིར་ལྡོག་ངེས་ཡིན་ཟེར། འཕྲིན་ཡིག་གི་
ནང་དུ་ཁོས་ད་དུང་ང་ལ “ཨ་མའི་བུ་དལ་དགོས་པ་དང་རྒོད་མའི་བུ་བྲེལ་དགོས་པའི” ཁ་
ཏ་གནང་ནས་སེམས་པ་བག་ལྷོད་དུ་གནས་པར་ཕན་པའི་དཔེ་དེབ་འགའ་རེ་བཀླག་རྒྱུའི་
རེ་བ་བཏོན་པ་དང་། དེ་བཞིན་དུ་འཚོ་བའི་ཐད་དུ་རྒུན་ཆང་དཀར་པོ་ལས་བཙན་པའི་
ཆང་རིགས་གཞན་པ་མི་སྤྱོད་པར་ངར་སེམས་ཀྱི་གླང་སྨྱོན་འདུལ་བའི་ཆེད་དུ་ད་དུང་
མཚན་ཉིད་རིག་པས་སེམས་གསོ་བྱེད་རོགས་ཀྱི་གདམས་པ་གནང་ཡོད་པ་རེད། ཨ། གླེན་
པ་འདི། གལ་ཏེ་ཁྱོད་རང་དངོས་སུ་ཕྱིར་ལྡོག་མི་ནུས་ན། ཅིའི་ཕྱིར་ཀླད་པ་ཡག་པོ་འགུལ་ཏེ་
འཕྲིན་ཡིག་ནང་དུ་མཚམས་སྦྱོར་ཡི་གེ་ཞིག་ཟུར་དུ་མི་བསྐུར་བ་ཅི་ཡིན། ངས་སླར་ཡང་
ཁོ་ལ་འཕྲིན་ཡིག་ཅིག་བཏང་ནས་ང་རང་མོར་མཚམས་སྦྱོར་བྱེད་པའི་ཡི་གེ་ཞིག་མྱུར་དུ་
བསྐུར་ཡོང་བའི་ཞུ་བ་ཕུལ། ཡིན་ན་ཡང་། ངའི་འཕྲིན་ཡིག་དེ་གཡོག་པོ་དེས་ཕྱིར་བསློགས་
ཡོང་བ་དང་། ལྟས་ངན་དེ་གྲོང་གསེབ་ཏུ་ཁོའི་བདག་པོའི་རྩར་ཕྱིན་པ་དང་ཡིག་ཤུབས་ཀྱི
ངོས་སུ་ཞ་སྨྱུག་གིས་འདི་འདྲའི་ཡིག་ཕྲེང་འགའ་བྲིས་འདུག
ཁ་སངSདང་ཁ་བྲལ་ཏེ་གར་སོང་མི་ཤེས་པར་འདུག་ལ། གང་དུ་སྡོད་པ་དང་ནམ་ཞིག་ཕྱིར་
ལོག་རྒྱུ་ཡིན་པ་ཡང་མི་ཤེས། དེ་བས། ཕྲན་གྱིས་ཁྱེད་ཀྱི་ཡིག་ཚུགས་ངོས་ཟིན་ཏེ་ཁྱེད་རང་ནམ་
ཡང་ཚབ་བེ་ཚུབ་བེར་གྱུར་འདུག་པ་མཐོང་ནས་འཕྲིན་ཡིག་འདི་ཕྱིར་བསློགས་དགོས་བྱུང་།
ཁྱེད་ལ་བློ་དཀར་བའི་སི་ཐཱ་པུ་སི་ནས།
335

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཡིག་ཕྲེང་དེ་དག་བཀླགས་ཚར་རྗེས། ངའི་སེམས་ལ་དཔོན་གཡོག་འདི་གཉིས་སྔ་མོ་
ནས་དམྱལ་བའི་བདག་པོར་སྤྲད་ཡོད་ན་ཅི་མ་རུང་སྙམ་འོངས་མོད། འོན་ཀྱང་། མི་ལ་ཁོང་
ཁྲོ་དང་ལས་ལ་འཁང་ར་བྱས་ཀྱང་ཕན་པ་ག་ལ་ཡོད།
ཡིན་ན་ཡང་། ང་ལ་ད་དུང་བྱེད་ཐབས་ཉག་ཅིག་ཡོད་དེ། དེ་ནི་ང་ཡི་སྐྱེས་པ་ནས་
ཉེན་ཁར་མི་ལྟ་བའི་གླེན་ཞད་འདྲེས་པའི་སྙིང་སྟོབས་ཉིད་ཡིན། ངས་མཐའ་གཅིག་ཏུ་
སྙིང་སྟོབས་འདི་ལ་བརྟེན་ནས་རང་ལ་ཕན་པ་ཆེན་པོ་སྐྲུན་གྱིན་ཡོད་ལ། ད་ལྟ་ཡང་སྙིང་
སྟོབས་འདིས་གྲོགས་བྱས་ཏེ་རང་གི་དམིགས་ཡུལ་འགྲུབ་པར་ཁོ་ཐག་བཅད་ཡོད། ངེད་
གཉིས་ཀྱི་བར་དུ་འཕྲིན་ཡིག་གཏོང་རེས་བྱེད་པའི་འབྲེལ་བ་ཡོད་པས། ངས་གལ་ཏེ“དཔེ་
མེད་ཀྱི་སྲོལ་དང་ལུང་མེད་ཀྱི་རབ་གནས” འདྲ་མ་བྱས་ན། དོན་དག་ཙག་ཙིག་གི་
སྟེང་དུ་མོས་ཀྱང་ང་ལ་གུས་ལུགས་མེད་པར་འདོད་དེ་འཁང་ར་བྱེད་མི་སྲིད། ཕན་ཚུན་
ལ་འཕྲིན་ཡིག་བསྐུར་རེས་བྱས་པ་ནས་བཟུང་། ང་ལ་རིམ་གྱིས་མོའི་སྡོད་གནས་ལ་ལྟ་
རྟོག་བྱེད་པའི་གོམས་གཤིས་ལོབས་པར་མ་ཟད། དེ་ལ་བརྟེན་ནས་མོ་རྒྱུན་པར་ཁང་པའི་
སྒེའུ་ཁུང་ལས་མར་མཐོང་ཐུབ་པའི་ཚོགས་རའི་ནང་དུ་འཆམ་འཆམ་དུ་འགྲོ་བ་དང་།
ལོགས་སུ་ཏག་ཏག་ལས་གོས་གྱོན་པའི་མི་ནག་གི་རྒྱུད་པའི་བུ་མོ་ཞིག་འབྲངས་འདུག་པ་
རྟོགས། འདི་གའི་སྡོང་ཕྲན་རྣམས་རྫུབས་སྟུག་ཅིང་། ཡི་གར་འོང་བའི་དབྱར་ཟླ་འབྲིང་
བའི་ས་སྲོས་ཀྱི་མུན་པ་རབ་རིབ་ཀྱི་སྐབས་སུ། ངས་གོ་སྐབས་དང་བསྟུན་ཏེ་ཕར་སོང་ནས་
མོ་དང་ཁ་བརྡ་བྱེད་འདོད་སྐྱེས།
རབ་ཡིན་ན་གཡོག་མོ་དེ་ཐབས་ཀྱིས་བསླུས་ཏེ་མོ་དང་ཁ་གྱེས་སུ་འཇུག་རྒྱུ་ནི་ཤིན་
ཏུ་གལ་ཆེ། དེ་བས། ངས་མོར་བརྡ་སྦྲོན་པའི་སྐབས་སུ་གྲོགས་པོ་རྙིང་པ་ཞིག་གི་སྒམ་
ཚུགས་ཏེ། ཕ་རི་སི་ས་ཆའི་མིའི་ཉམས་འགྱུར་བསྟན་པ་ལ། གཡོག་མོས་མྱུར་དུ་ཧ་གོ་ནས་
མཉེན་ལྕུག་ལྡན་པའི་ལག་པ་བསྲིངས་ཏེ་ང་ལ་འཚམས་འདྲི་བཏང་རྗེས་ལོགས་ཤིག་ཏུ་
336

བྱི་ལ་ནག་པོ།
གཞའ་རུ་བུད་སོང་། སྐབས་དེར། ངེད་གཉིས་ཀྱི་སེམས་པའི་བརྩེ་བ་དྲག་ཏུ་འཕྱུར་ཏེ་
དུས་ཚོད་རིང་པོ་ཞིག་གི་ནང་དུ་སེམས་གཏམ་མ་ལུས་ཆུ་ལོག་བྲུག་པ་བཞིན་ལྷོག་ལྷོག་
ཏུ་བརྗོད།
ལྕམ་མོ་རཱ་ལང་ཏིས་དབྱིན་སྐད་རྗོད་སྐབས་ཡི་གེར་འགོད་པ་བཞིན་ཤར་ཤར་དུ་འཇོ་
བ་ཞིག་མིན་པས་ངེད་གཉིས་ཀྱིས་ཧྥ་རན་སིའི་སྐད་ཀྱིས་ལབ་གླེང་བྱེད་དགོས་བྱུང་། སྐད་
རིགས་འདི་ནི་སྙན་ཞིང་སེམས་འགུལ་ཐེབས་པ་ཞིག་ཡིན་པས། ངའི་བརྩེ་དུང་དྲག་པོ་དེ་
ཕྱིར་འདོན་པར་ཤིན་ཏུ་འཚམ་པ་དང་། ངའི་སྨྲ་བརྗོད་ཀྱི་རྩལ་ཡོངས་སུ་སྤྲུགས་ཏེ་མོ་དང་
གཉེན་བསྒྲིག་རྒྱུའི་འདོད་བློ་བཏོན།
ང་རང་འདི་ལྟར་བཟོད་གླགས་མེད་པར་གྱུར་པ་མཐོང་ནས། ལྕམ་མོ་རཱ་ལང་ཏི་ཁོང་
འཛུམ་ཞིག་ཤོར་བ་དང་།དེའི་མུར། མོས་འཇིག་རྟེན་གྱི་འགྲོ་ལུགས་དང་དཔེ་སྲོལ་ཟེར་བའི་
གནའ་བོའི་གཏམ་རྒྱུད་ཀྱི་སྐོར་ཆེས་ཆེར་གླེང་བྱུང་། དཔེ་དང་སྲོལ་ཟེར་བའི་གདོན་འདྲེ་
འདིས་མི་ཇི་འདྲ་མང་པོ་ཞིག་གི་བདེ་སྐྱིད་བརླགས་པ་དང་། ཁོ་ཚོའི་བདེ་སྐྱིད་ཀྱི་བསྐལ་
པ་ཇི་འདྲའི་མང་པོ་ཤོར་དུ་བཅུག་པ་རེད་ཨང་། རཱ་ལང་ཏིས་ངས་ཁོ་མོར་སྐོམ་པའི་ཆུ་དང་
ལྟོགས་པའི་ཟས་ལྟར་ངོ་འདྲིས་བྱེད་འདོད་པའི་ངང་ཚུལ་དེ་གྲོགས་པོ་རྣམས་ལ་གསང་
མཐོར་མི་སྒྲོག་པའི་རེ་བ་འཆང་གིན་འདུག་མོད། དོན་དེ་བསམ་ཐོག་ཏུ་མ་སོང་བས། ངེད་
གཉིས་དང་ཐོག་ངོ་ཤེས་པའི་དུས་ཚོད་དེ་སྦ་གསང་བྱེད་པ་ནི་དཔེ་མི་སྲིད་པ་ཞིག་རེད། དེའི་
མུར། མོས་ངོ་གདོང་དམར་པོར་གྱུར་ཏེ་ངེད་གཉིས་ངོ་ཤེས་པའི་དུས་ཚོད་ཧ་ཅང་ཐུང་བས།
ལམ་སང་གཉེན་བསྒྲིག་ན་བྱེད་སྟངས་མགྱོགས་དྲགས་པ་དང་ཡུལ་སྲོལ་དང་མི་མཐུན་པའི་
སྐོར་གླེང་བྱུང་། མོས་ཧ་ཅང་སྙིང་ཉེ་ཞིང་གཡོ་ཟོལ་མེད་པའི་རྣམ་འགྱུར་གྱིས་སྐད་ཆ་དེ་
དག་གླེང་སྐབས། ང་ལ་རང་དབང་མེད་པར་སེམས་སྡུག་སྐྱེས་སུ་བཅུག་པར་མ་ཟད། གནས་
ལུགས་ཀྱང་མང་པོ་རྟོགས་ཏེ་སླར་ཡང་མོར་དགའ་བ་ཚད་མེད་པ་ཞིག་འཁྲུངས་སོང་། མོས་
337

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཐ་ན་གད་མོ་ཆུང་ཆུང་དགོད་བཞིན་དུ་ངའི་གླེན་རྟགས་ཚ་བོ་འདི་ཧ་ཅང་ཐལ་ཆེས་སོང་
ཟེར་ནས་འཕྱ་དམོད་ཙམ་ཡང་མི་བྱེད་པར་ང་ལ་ད་དུང་མོ་གཏན་ནས་བརྗེད་དུ་འཇུག་མི་
རུང་ཟེར་མོད། དོན་དམ་དུ་ངས་མོའི་ཁྱིམ་གྱི་རྒྱུ་འབྱོར་བའི་གནས་ཚུལ་དང་། ཤ་ཉེ་སྤུན་ཟླ་
སོགས་ཀྱི་འབྲེལ་བ་ཉག་ཙམ་ཡང་མི་རྟོགས། མོས་དབུགས་རིང་ཞིག་ཕྱུངས་ཏེ་ང་ལ་གཉེན་
བསྒྲིག་པའི་དོན་དེར་ཡང་བསྐྱར་བསམ་མནོ་གཏང་དགོས་པར་གདམས་པ་དང་། ངའི་བརྩེ་
དུང་ནི་གནས་སྐབས་ཤིག་གི་འདོད་པ་འཕྱུར་ཚུལ་ཏེ། དཔེར་ན་གློག་འཁྱུག་པ་དང་མཚུངས་
པར་སྐད་ཅིག་རིང་གི་རྟོག་འགྱུ་དང་མི་རྟག་འཆར་ཡན་བརྒྱུད་པའི་ཐོན་དངོས་ཤིག་ཡིན་
པ་ལས། ནང་སེམས་ཀྱི་འཇིག་རྟེན་ནས་འཁྲུངས་པའི་བརྩེ་དུང་རྣལ་མ་ཞིག་ཏུ་ངོས་འཛིན་
གྱིན་མི་འདུག མོས་སྐད་ཆ་དེ་དག་འཆད་པའི་སྐབས་སུ། ས་མདོག་རིམ་གྱིས་ལོག་སྟེ་མུན
པ་ག་ལེར་ངེད་གཉིས་ཀྱི་མཐའ་འཁོར་དུ་རུབ་ནས་འོངས།མཇུག་མཐར། མོས་ལྷའི་བུ་མོ་
ལྟ་བུའི་འཇམ་མཉེན་གྱི་ལག་པས་གོ་བརྡ་ཞིག་སྤྲད་དེ། མོའི་གནས་སྐབས་ཀྱི་གནས་ལུགས་
ལྡན་པའི་གཏམ་གྱི་མཇུག་རྫོགས་པར་བྱས།
ངས་བརྩེ་བ་ཟོལ་མེད་ཅིག་ཕྱུངས་ཏེ་མོར་གཏམ་ལན་བྱིན། འདི་འདྲའི་ལན་འདེབས་
སྟངས་ནི་ཆགས་པས་རབ་ཏུ་མྱོས་པའི་སྐྱེས་བུ་ཞིག་གིས་མ་གཏོགས་གཞན་གྱིས་ནུས་པ་
མ་ཡིན། ངས་མཇུག་མཐར་སྤོབས་པ་ཆེར་བསྐྱེད་ཀྱིས་མོར་དགའ་བ་ནི་བློ་བརྟན་འགྱུར་
མེད་ཀྱི་དུངས་ཚུལ་ཞིག་ཡིན་པ་བསྙད་པ་དང་། མོའི་གཞན་ལས་ཁྱད་དུ་འཕགས་པའི་
མཛེས་སྡུག་ལ་བསྔགས་བརྗོད་བྱས། མཇུག་མཐར། ངས་མོའི་ཡིད་སེམས་འགུགས་པའི་
སྨྲ་རྩལ་ལ་བརྟེན་ཏེ་ཕོ་མོའི་བརྩེ་དུང་གི་ལམ་ཁའི་དཀའ་ཁག་དང་ཉེན་ཁའི་སྐོར་ཏེ། བརྩེ་
དུང་ངོ་མའི་མདུན་ལམ་ནི་མ་གཞི་ནས་བདེ་སྙོམས་ཤིག་མིན་པས། འདི་ལྟར་གཉེན་མ་
བསྒྲིགས་པར་དུས་ཚོད་འགོར་འགྱངས་བྱས་ན་རྗེས་སུ་བར་ཆད་འབྱུང་ངེས་ཡིན་ཚུལ་ཕྲ་
ཞིང་ཞིབ་པར་བཤད།
338

བྱི་ལ་ནག་པོ།
མཇུག་མཐའི་སྐད་ཆའི་གནས་ལུགས་ཀྱིས་མཐའ་མར་མོའི་སེམས་པ་ཡང་ཅུང་ཟད་
གཡོ་བར་བྱས་སོང་། མོའི་རྣམ་འགྱུར་ཡུན་གྱིས་ཇེ་ལྷོད་དུ་སོང་མོད། འོན་ཀྱང་། མོའི་
བསམ་པར་ངེད་གཉིས་ཀྱི་བརྩེ་དུང་གི་མདུན་ལམ་སྟེང་དུ་ད་དུང་གེགས་གཙོ་བོ་ཞིག་
གནས་པ་སྟེ། མོས་གེགས་འདི་ཅི་ཞིག་ཡིན་པ་ངས་རྩ་བ་ནས་བསམ་མནོ་དཔྱིས་ཕྱིན་པ་
ཞིག་བཏང་མེད་པར་འདོད་ཀྱིན་ཡོད། འདི་ནི་གནད་དོན་ཧ་ཅང་ཆུང་ཆུང་ཞིག་ཏུ་སྣང་
མོད། བུད་མེད་ཅིག་ལ་མཚོན་ནས་བཤད་ན། དེ་ལྟར་ཞུ་བ་བྱེད་རྒྱུ་ནི་ཧ་ཅང་ཁག་པའི་
ལས་ཤིག་རེད། མོས་ང་ལ་ཕོ་མོའི་བརྩེ་དུང་གི་ཐད་དུ་ངེས་པར་དུ་ཞེ་འདང་གི་རིན་ཚབ་
འཇལ་དགོས་པ་སྟེ། འོན་ཀྱང་། མོས་ནི་ངའི་ཆེད་དུ་རང་སྲོག་བློས་གཏོང་ཕོད་པར་བཤད།
མོས་གླེང་བའི་བརྩེ་དུང་གི་གེགས་ཟེར་བ་དེ་ནི་ན་ཚོད་སྟེང་གི་གནད་དོན་རེད། མོས་ང་
ལ་ངེད་གཉིས་ཀྱི་ན་ཚོད་ཀྱི་བར་དུ་ཁྱད་པར་ཡོད་པ་གསལ་བོར་རྟོགས་ཡོད་མེད་འདྲི་
ཞིང་། ཁྱོ་བོ་ན་ཚོད་ཆུང་མ་ལས་ལོ་འགས་ཆེ་བའམ། ཐ་ན་ལོ་བཅོ་ལྔ་ནས་ཉི་ཤུས་བགྲེས་
ཀྱང་ཀུན་གྱི་མིག་ལ་ཤིན་དུ་རན་པ་དང་། དོན་དངོས་སྟེང་བཤད་ནའང་གནས་ལུགས་
དང་མཐུན་པ་ཞིག་རེད།འོན་ཀྱང་། མོས་མཐའ་གཅིག་ཏུ་བསམ་པར་ཆུང་མའི་ལོ་ཚོད་ནི་
མ་མཐའ་ཡང་ཁྱོ་བོ་ལས་བགྲེས་ན་མི་འོས་པར་འདོད་ཅིང་། ཁྱོ་ཤུག་གཉིས་ཀྱི་ན་ཚོད་ཀྱི་
ཁྱད་པར་གྱིས་འཚོ་བའི་བདེ་སྐྱིད་ལ་དུས་ནམ་ཡང་མི་བདེ་བ་བསྐྱལ་ཡོང་བར་སྙམ་གྱིན་
འདུག མོས་ད་ལྟ་ངའི་ན་ཚོད་ནི་ཕོ་ལོ་ཉེར་གཉིས་ལས་བརྒལ་མེད་པ་རྒྱུས་ལོན་བྱུང་
ཡོད་མོད། འོན་ཀྱང་དེ་ལས་ལྡོག་སྟེ་ངས་ལྕམ་མོ་རཱ་ལང་ཏིའི་ན་ཚོད་ནི་དེ་ལས་བརྒལ་
འདུག་པ་ཤེས་མེད།
སྐད་ཆ་དེ་ལས་མོའི་བླ་ན་མེད་པའི་སེམས་རྒྱུད་ཅིག་ཚོར་འོངས་ལ། ངང་རྒྱུད་དྲང་
ཞིང་གཤིས་ཀ་འཇམ་པའི་བློ་ཁོག་དེས་ང་རང་དགའ་སྤྲོ་དཔག་མེད་ཀྱིས་རབ་ཏུ་མྱོས་
པར་བྱས་ཤིང་། མཇུག་མཐར་ང་རང་དུས་གཏན་དུ་བརྩེ་དུང་གི་དམ་ལ་བཏགས་པ་དང་།
339

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སེམས་ཀྱི་དགའ་བ་དེ་ཕལ་ཆེར་གནོན་ཐབས་མ་བྱུང་།
“ངའི་ཆེས་སྙིང་ཉེ་བའི་ཨོ་རིན་ཉི་ལགས།” ངས་སྐད་ཅུང་ཟད་མཐོན་པོས “ཁྱེད་
ཀྱིས་ཅི་ཞིག་བཤད་བྱུང་། ཁྱེད་ཀྱི་ན་ཚོད་ང་ལས་ཅུང་ཙམ་ཆེ་ཡང་དེ་ལ་ཅི་སྐྱོན། འཇིག་
རྟེན་སྟེང་གི་དཔེ་དང་སྲོལ་ཐམས་ཅད་ནི་ཇི་འདྲའི་གླེན་རྟགས་ཚ་ཞིང་མདོ་མེད་པ་ཞིག་
རེད་ཨང་། དེ་དག་ནི་འུ་གཉིས་ལྟ་བུ་གཅིག་སེམས་གཅིག་ལ་ཆགས་པའི་མི་ལ་མཚོན་
ནས་བཤད་ན། ལོ་གཅིག་དང་ཆུ་ཚོད་གཅིག་གཉིས་ཀྱི་བར་དུ་མཐར་གཏུགས་ན་མི་འདྲ་
ས་ཅི་ཡོད། ཁྱེད་ཀྱིས་ང་ལོ་ཉེར་གཉིས་སུ་སོན་པར་བཤད་མོད། དེ་ལྟར་ཡིན་པའི་དབང་
དུ་བཏང་ན་ཡང་། དོན་ལ་ཁྱོད་ཀྱིས་ང་རང་མ་འགྱངས་པར་ཕོ་ལོ་ཉེར་གསུམ་རེད་ཅེས་
བཤད་ཆོག འོན་ཀྱང་། ཁྱོད་རང་ཉིད་དེ། ངའི་སྙིང་ཉེ་བའི་ཨོ་རིན་ཉི་ལགས། ཁྱོད་ཀྱི་ལོ་
ཚོད་ནི་ཆེས་མང་ན་ཡང་་………’ཆེས་བགྲེས་ན་ཡང……………དེ་ཙམ ………དེ་ཙམ་ལས……………”
ང་ཡུད་ཙམ་ལ་ཁ་མ་གྲག་པར་བསྡད་དེ། ལྕམ་མོ་རཱ་ལང་ཏིས་ངའི་ཚིག་རྗེས་མཐུད་
དེ་མོའི་ལོ་ཚོད་ངོ་མ་ང་ལ་བཤད་པའི་རེ་བ་བཅངས། ཡིན་ན་ཡང་། ཧྥ་རན་སིའི་མི་རྣམས་
ནི་ཚིག་སྒོ་ཡག་ཅིང་སྐད་ཆ་འཇམ་པས་གཞན་ལ་དཀའ་ལས་གཏོད་པའི་དྲི་བ་དག་ལ་
ཐད་ཀར་དྲང་ལམ་ནས་ལན་ལྡོན་མཁན་དཀོན་པས། རྒྱུན་དུ་ཉམས་འགྱུར་སྣ་ཚོགས་དང་
བསྡོངས་ཏེ་ཐབས་མཁས་ཀྱིས་ལན་འདེབས་པ་ཡིན། སྐབས་དེར། ལྕམ་མོ་རཱ་ལང་ཏིས་
མོའི་རུམ་དུ་དངོས་པོ་གང་ཞིག་བསྔོགས་པ་དང་འདྲ་བར་ཕར་གློང་ཚུར་གློང་འགའ་བྱས་
པའི་མུར་ཅུང་མ་འགོར་བར་འདྲ་པར་ཆུང་ཆུང་ཞིག་སར་ལྷུང་བྱུང་ལ། ངས་མྱུར་དུ་འདྲ་
པར་དེ་ཡར་བླངས་ཏེ་མོར་སྤྲད་པ་ཡིན་
“སྐྱུར་ཞོག” མོས་དེ་ལྟར་བཤད་དེ་གདོང་ལ་ཡིད་དབང་འགུགས་པའི་འཛུམ་ཆུང་
ཞིག་དམུལ་ཏེ “ངའི་ཆེད་དུ་སྐྱུར་ཞོག དོན་དུ་འདྲ་པར་སྟེང་གི་མཛེས་པར་མི་དོ་བའི
ངའི་ཆེད་དུ་སྐྱུར་ཞོག གཞན་ཡང་། རྩེད་ཆས་འདིའི་རྒྱབ་ངོས་ནས་ཁྱེད་ཀྱིས་རྟོགས་
340

བྱི་ལ་ནག་པོ།
འདོད་པའི་གནས་ཚུལ་མང་པོ་ཞིག་རྒྱུས་ལོན་བྱེད་ཐུབ་ཀྱང་སྲིད། ད་ལྟ་ས་མདོག་ལོག་
ནས་རྒྱང་མིག་ཆད་འདུག་པས། ཁྱེད་ཀྱིས་འདྲ་པར་འདི་ཉར་ནས་སང་ཉིན་གྱི་ཞོགས་
པའི་ཁོམ་སྐབས་སུ་སླར་ཡང་ཞིབ་མོས་ལྟ་རོགས། ད་དུང་། དོ་དགོང་ཁྱེད་རང་ང་དང་
འགྲོགས་ཏེ་ངེད་ཚང་ལ་འགྲོ། ངའི་གྲོགས་མོ་ཚོས་གླུ་རྩེད་ཀྱི་ཚོགས་འདུ་ཆུང་ཆུང་ཞིག་
འཚོག་རྩིས་ཡིན། ཁྱེད་ཀྱིས་མི་འགྱངས་པར་སྙན་འཇེབས་ཀྱི་གླུ་སྒྲ་ཞིག་ཐོས་ངེས་ཡིན་
པར་ངས་ཁག་ཐེག་བྱས་ཆོག ང་ཚོ་ཧྥ་རན་སིའི་མི་ནི་ཁྱེད་ཚོ་ཨ་རིའི་མི་ལྟར་ཕྱི་ཚུལ་མི་
གཉེར་བར་ཁྱེད་རང་ཁ་རོག་གེར་ཁྱིམ་དུ་ཁྲིད་དེ་གྲོགས་པོ་རྙིང་པ་ལྟར་སྣེ་ལེན་བྱས་ན་
དཀའ་ངལ་སྤུ་ཙམ་ཡང་མེད" ཟེར།
མོས་དེ་ལྟར་འཆད་ཞོར་དུ་ངའི་དཔུང་བ་ནས་འཇུས་ཏེ་མོའི་ཁྱིམ་དུ་ཁྲིད། མོའི་
སྡོད་ཁང་ནི་ཧ་ཅང་མཛེས་སྡུག་ལྡན་ཞིང་བཟོ་བཀོད་ཀྱང་ཕུན་སུམ་ཚོགས་པ་ཞིག་ཡིན་
པ་ང་ལ་ཡིད་ཆེས་ཡོད་ཅིང་། དེ་ལས་གཞན་ང་ལ་དཔྱད་བརྗོད་འདོན་པའི་ཐོབ་ཐང་མི་
འདུག རྒྱུ་མཚན་ནི། ང་ཚོ་ཁྱིམ་དུ་སླེབས་པའི་སྐབས་དེར་ས་མདོག་སྔར་ནས་ལོག་ཟིན་
པའི་སྟབས་རེད། དེ་ཡང་། ཨ་རིའི་ཡུལ་ལ་མཚོན་ན། མཐོ་རིམ་མགྲོན་ཁང་དུ་ཚ་བ་ཆེ་
བའི་དབྱར་ཁའི་སྤྲོ་སྐྱིད་ལྡན་པའི་ས་སྲོད་ཀྱི་སྐབས་སུ་གློག་སྒྲོན་གསལ་ལྷང་ངེར་བཀར་
བ་ནི་ཤིན་ཏུ་མཐོང་དཀོན་པར་སྣང་། དེ་ནི་ངེས་པར་བདེན་པར་འདུག་སྟེ། ང་རང་དེ་གར་
སླེབས་ནས་ཕལ་ཆེར་ཆུ་ཚོད་གཅིག་ཙམ་འགོར་རྗེས་ད་གཟོད་འོད་སྒྲིབ་ཞྭ་མོ་བཀབ་
པའི་གློག་སྒྲོན་དེ་བཀར་བྱུང་། སྐབས་དེར་ངས་ད་གཟོད་སྡོད་ཁང་འདིའི་བཀོད་པ་ཧ་ཅང་
ཁྱད་དུ་འཕགས་པ་ཞིག་སྟེ། མཛེས་ཤིང་བརྗིད་ཆགས་པ་ཞིག་ཡིན་པ་མཐོང་བྱུང་། ཡིན་
ན་ཡང་། མགྲོན་པོ་མང་པོ་ཚོགས་པའི་ཁང་མིག་གཙོ་བོ་གཞན་གཉིས་ནི་མཐའ་གཅིག་
ཏུ་མི་སེམས་རབ་ཏུ་སྤྲོ་བའི་འོད་མདངས་མོག་པོའི་ཀློང་དུ་ཐིམ་འདུག འདི་ནི་ངོ་མཚར་
གྱིས་རབ་ཏུ་ཕྱུག་པའི་གོམས་སྲོལ་གྱི་བཀོད་སྒྲིག་ཅིག་སྟེ། མ་མཐའ་ཡང་མགྲོན་པོ་རྣམས་
341

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཀྱིས་གང་མོས་ཀྱིས་འོད་གསལ་དང་མུན་པ་གཉིས་འདེམ་གསེས་བཏང་ཆོག་པ་རེད། དེ་
བས། ང་ཚོ་རྒྱལ་ཁབ་ཕྱི་ནང་ནས་ཕེབས་པའི་གྲོགས་པོ་ཚོ་ཡང་དཔེ་དང་སྲོལ་དེ་དག་གི་
ཁྲོད་དུ་འཇུག་པ་ལས་ཐབས་གཞན་གང་ཡང་མེད།
འདི་ལྟར་མཚན་མོའི་དུས་ཚོད་ཧྲིལ་བོ་བསྐྱལ་བ་ནི་ངའི་མི་ཚེ་གང་གི་ཚེས་མཛེས་
སྡུག་ལྡན་པའི་བདེ་སྐྱིད་ཡིན་པ་སྨོས་མ་དགོས། ལྕམ་མོ་རཱ་ལང་ཏིས་གྲོགས་པོ་གྲོགས་
མོ་ཚོའི་སྐད་ངག་ལ་བསྔགས་བརྗོད་མཛད་པ་ནི་དོན་ལ་གནས་ཏེ། ངས་འདི་གར་ཐོས་
པའི་གླུ་སྒྲ་འདི་འདྲ་ནི་ཝེ་ཡེ་ནཱ་མ་གཏོགས་པའི་མི་སྒེར་གྱི་གླུ་གར་ཁང་གཞན་དུ་སྐྱེས་
པ་ནས་ཐོས་མ་མྱོང་། རོལ་ཆས་དཀྲོལ་བའི་མི་ཧ་ཅང་མང་ཞིང་རེ་རེར་གཞན་ལས་ཁྱད་
དུ་འཕགས་པའི་འཇོན་ཐང་རེ་ལྡན། གླུ་དབྱངས་ལེན་མཁན་གཙོ་བོ་ནི་སྐྱེས་མ་རྣམས་
ཡིན་ལ། དེ་ཚོ་མི་རེས་གླུ་དབྱངས་བླངས་པར་ཐུན་མོང་མ་ཡིན་པའི་ཁྱད་ཆོས་ལྡན་འདུག
མཇུག་མཐར། མི་རྣམས་ཀྱིས་ཨུ་ཚུགས་ཀྱིས་ལྕམ་མོ་རཱ་ལང་ཏི་ལ་གླུ་དབྱངས་ལེན་པའི་
རེ་བ་བཏོན། མོས་ཚམ་ཚོམ་སྤུ་ཙམ་ཡང་མི་བྱེད་པར་མྱུར་དུ་ང་དང་མཉམ་དུ་ཙོག་པའི་
རྐུབ་སྟེགས་ལས་ཡར་ལངས་པ་དང་། མི་དྲག་རེ་གཉིས་དང་གླུ་གར་ཁང་ནང་གི་གྲོགས་མོ་
དེའི་རོགས་ལ་བརྟེན་ནས་ཚོགས་ཁང་གཙོ་བོའི་ནང་གི་རྣོ་སྦྲེང་རོལ་མོ་ཡོད་སའི་ཕྱོགས་
སུ་ཆས། ང་རང་དང་ཐོག་མོ་དང་འགྲོགས་ནས་འགྲོ་འདོད་མོད། འོན་ཀྱང་། ང་རང་མགྲོན་
ཁང་འདིའི་ནང་དུ་ཁ་རོག་གེར་ཁྲིད་ཡོང་བའི་ངང་ཚུལ་དེ་དྲན་ནས་རབ་ཡིན་ན་སྔར་གྱི་
ཁ་མལ་དུ་བསྡད་དེ་གཞན་ལ་དོ་སྣང་བྱེད་དུ་མ་བཅུག་ན་བཟང་སྙམ། དེ་ལྟར། ང་ལ་དར་
ལུང་རྣ་ཡིས་མོའི་གླུ་དབྱངས་ལ་ཉན་པའི་གོ་སྐབས་ཐོབ་པ་ལས་ཁྲ་ཆུང་མིག་གིས་མོས་གླུ་
དབྱངས་ལེན་པར་ལྟ་བའི་སྐལ་བ་ཡལ་བར་གྱུར།
མོའི་གླུ་སྐད་ཀྱིས་མི་རེའི་ཡིད་ལ་ཤུགས་རྐྱེན་དྲག་པོ་ཞིག་བཞག་བྱུང་ལ། ང་ལ་དེ་
དག་ལས་ཀྱང་ལྷག་པའི་བག་ཆགས་ཟབ་མོ་ཞིག་བསྒོས་བྱུང་། ངས་སྐད་ཆ་ཇི་འདྲ་ཞིག་
342

བྱི་ལ་ནག་པོ།
སྤྱད་དེ་ཚོར་བ་འདི་མཚོན་ཐབས་བྱེད་དགོས་པ་མི་ཤེས་མོད། འོན་ཀྱང་། ཚོར་བ་འདིའི་
རིགས་ཀྱི་ཆ་ཤས་ཤིག་ནི་ངའི་ཡིད་ཀྱི་འདོད་པ་རབ་ཏུ་རྒྱས་པའི་བརྩེ་བ་ལས་བྱུང་བ་ཡིན་
ཞིང་། གཙོ་ཆེར་ནི་གླུ་མ་འདིའི་གཞན་ལས་འདས་པའི་ཁྱད་ཆོས་ལ་ཡིད་ཆེས་བརྟན་
པོ་རྙེད་པའི་དགའ་སྣང་ལས་བྱུང་བ་རེད། ངག་ཏུ་གྱེར་བའི་གདངས་ཡིན་ནའང་འདྲ།
གསལ་བརྗོད་ཀྱི་གདངས་ཡིན་ཡང་རུང་། མོས་དེ་དག་དབྱངས་སུ་འགུགས་པའི་ཚེ་རང་
སྟེང་གི་གདོད་མའི་ཚོར་དྲག་ལས་ཀྱང་མངོན་པར་འཕྱོ་བའི་བརྩེ་དུང་གི་དབྱངས་ཤིག་
ཐོན་ཡོང་བས། འདི་ལ་སྒྱུ་རྩལ་གྱི་ངོས་ནས་ཤིན་ཏུ་འགྲེལ་བརྗོད་བྱེད་དཀའ་བར་འདུག
མོས《ཨའོ་སའེ་རཱོ》ཞེས་པའི་གླུ་དབྱངས་ལེན་སྐབས་ཀྱི་འཆར་ཡན་གྱི་རྣམ་པས་ཕྱུག་
པའི་གདངས་དབྱངས་དང་། གླུ་དབྱངས《ཁའེ་ཕུའུ་རད་ཐི》ཁྲོད་ཀྱི “Sul miosasso”
ཞེས་པའི་ཚིག་འདི་ལེན་པའི་སྐབས་ཀྱི་དབྱངས་རྟ་ནི་ད་ལྟའི་བར་དུ་ངའི་དྲན་པའི་
ངོས་སུ་མཚམས་མེད་པར་མཆེད་ཀྱིན་མཆི། མོའི་དབྱངས་རྟའི་འགྱུར་ཁུགས་ནི་ངེས་
པ་ཧ་ཅང་མཐོ་སྟེ། སྐྱེས་མའི་དབྱངས་རྟ་དམའ་མོ་ནས་སྐྱེས་མའི་དབྱངས་རྟ་མཐོན་
པོར་བརྒལ་འདུག་ཅིང་། མགྲིན་སྐད་དེས་ཧྲིན་ཁཱ་ལོ་སིའི་ཟློས་གར་ཁང་གི་ནམ་མཁའ་
འགེངས་པར་བྱེད་ནུས་ན་ཡང་། མོས་སྔར་བཞིན་དབྱངས་རྟའི་ཁྲོད་ཀྱི་འདེགས་འཇོག་
དང་ཉམས་འགྱུར་གྱི་དཀའ་གནད་ཀྱི་ཆ་རྣམས་ཚད་དང་རན་པའི་སྒོ་ནས་སྡེབ་སྦྱོར་
ལེགས་པོ་མཛད་པ་དང་། 《རྨི་ལམ་འགྲིམས་པའི་བུ་མོ》ཞེས་པའི་གླུ་དབྱངས་ཀྱི་མཇུག་
སྡུད་སྐབས། མོས་གཤམ་གྱི་ཚིག་འདི་དག་ལས་རྨད་དུ་བྱུང་བའི་དབྱངས་རྟའི་ནུས་པ་
ཞིག་བཏེགས་འོངས།
ཨ། སྐབས་འདིར་ང་ཡི་འདོད་པ་རབ་ཏུ་ཚིམས་པ་ནི།
སུ་ཡི་རྣམ་རྟོག་གི་བློ་ངོར་འཆར་ཐུབ་ཨང་།
མོས་ཚིག་འདི་དབྱངས་སུ་འདེགས་སྐབས། སི་ཕེན་གྱི་གླུ་མ་མཱ་ལིས་པའེ་རན་ལ་
343

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ལད་མོ་བྱས་པ་དང་། པའེ་ལིས་ཉིའི་སྔོན་མའི་དབྱངས་རྟར་བཟོ་བཅོས་ཅུང་ཙམ་བརྒྱབ་
སྟེ། སྐད་ངག་ཧྲིལ་བོ་སྐྱེས་པའི་སྒྲར་ཕབ་པ་དང་། དེའི་རྗེས། རབ་ཏུ་མགྱོགས་པའི་འཕར་
བརྒལ་གྱི་འགྲོས་ལ་བརྟེན་ནས་སྒྲ་ཧ་ཅང་མཐོན་པོར་བཏེགས་ཏེ། སྐྱེས་པའི་དབྱངས་རྟ་དེ་
གློ་བུར་དུ་སྐྱེས་མའི་དབྱངས་རྟའི་སྟེང་དུ་སྤོས་པ་རེད།
མོས་ངོ་མཚར་བའི་མགྲིན་རྩལ་ལ་བརྟེན་ནས་མི་རྣམས་ལ་དབྱངས་ཀྱི་བདེ་བ་ཟད་
དུ་མེད་པ་སྦྱིན་རྗེས། སླར་ཡང་རྣོ་སྦྲེང་རོལ་ཆས་དང་ཁ་བྲལ་ཏེ་ཕྱིར་ལོག་སྟེ་ངའི་ལོགས་
སུ་ཙོག་བྱུང་། ངས་ལྷག་བསམ་ཟོལ་མེད་ཀྱི་བརྩེ་དུང་གིས་རང་ཉིད་མོའི་འཁྲབ་སྟོན་ལ་
ཇི་འདྲའི་དགའ་བ་སྐྱེས་ཚུལ་ཀྱི་རྣམ་འགྱུར་ལྷུག་གེར་བསྟན་མོད། འོན་ཀྱང་ང་རང་ཧ་
ལས་ཤིང་ཧང་སངས་པའི་སྐད་ཆ་ཚིག་འབྲུ་གཅིག་ཀྱང་མ་བཤད། སྤྱིར་ན་ང་རང་ཧ་ལས་
ཏེ་ཡོད་པ་ནི་དོན་དངོས་ཡིན་ཏེ། མོས་རྒྱུན་དུ་ཁ་བརྡ་བྱེད་སྐབས་ངག་འཇམ་མོད། གསལ་
བོར་བཤད་ན། མོའི་ངག་ལ་རྒྱུན་དུ་འདར་སྐད་ཅུང་ཟད་འདྲེས་པ་དང་། དེས་ངའི་བསམ་
པར་མོས་གླུ་དབྱངས་ལེན་སྐབས་གཞན་དང་མི་འདྲ་བའི་འཇོན་རྩལ་ཞིག་ངོམ་མི་སྲིད་
པར་འདོད་ཡོད།
སྐབས་དེར། ངེད་གཉིས་ཀྱིས་ཡུན་རིང་ལ་དྲང་ཞིང་གཡོ་ཟོལ་མེད་པ་དང་། ཚིག་
ལ་སྦ་གསང་ཅི་ཡང་མེད་པར་སྙིང་གཏམ་ལྷུག་ལྷུག་ཏུ་རྗོད་མགོ་བརྩམས། མོས་ང་ལ་
ཆུང་དུས་ཀྱི་འཚོ་བའི་གནས་ཚུལ་མང་པོ་གླེང་དུ་བཅུག་པ་དང་། ངའི་སྐད་ཆ་རེ་རེ་དང་
ཚིག་འབྲུ་རེ་ལ་བག་ཕེབས་ཤིང་བློ་རྣལ་མོས་ཉན་པར་བྱེད། ངས་ཀྱང་ཁ་ཁོག་པས་མ་
གསང་། གློ་རྒྱུ་མས་མ་བསྐུམས་པར་ཡོད་ཚད་གླེང་ཅི་ཐུབ་བྱས་པ་དང་། སེམས་སུ་མོས་
ང་ལ་འདི་ལྟར་བྲང་སྙིང་གཏད་པ་ལ་ཁྲེལ་མེད་བཅོས་ན་ག་ལ་འགྲིག་སྙམ། མོས་རང་གི་
ན་ཚོད་ཀྱི་གནད་དོན་ཕྲན་བུར་ལྟ་བའི་བསམ་ཚུལ་དྲང་པོ་དེས་ང་ལ་སྙིང་སྟོབས་བརྒྱ་
འགྱུར་ཅིག་བསྐྱེད་བྱུང་བས། ངས་ཀྱང་རྣམ་འགྱུར་དྲང་མོས་རང་གི་ཞན་ཆའི་སྐོར་མང་
344

བྱི་ལ་ནག་པོ།
པོ་ལབ་པར་མ་ཟད། དགའ་སྣང་དང་བཅས་པའི་སྒོ་ནས་རང་གི་སྤྱོད་ལམ་དང་། ཐ་ན་
ཕོ་སྒོའི་ཕྱོགས་ཀྱི་མི་འདང་ས་དག་ཀྱང་གསལ་བོར་བསྟན་པ་ཡིན། རང་སྐྱོན་འདི་དག་
གཞན་ལ་འཆད་པར་གཞན་ལས་འཕགས་པའི་སྙིང་སྟོབས་ཤིག་འཛོམས་དགོས་ལ། དེ་
འདྲ་མིན་ན། ང་ཚོའི་བརྩེ་དུང་གཏིང་ཟབ་པ་ཡང་བདེན་དཔང་བྱེད་ག་ལ་ཐུབ། རེད་དེ།
ངས་རང་ཉིད་སློབ་གྲྭ་ཆེན་མོ་འགྲིམ་པའི་སྐབས་སུ་རྐྱལ་སྟོང་གི་ལས་ལ་ཞུགས་པ་དང་།
བག་མེད་ཀྱི་ལོངས་སྤྱོད་ལ་གཟས་པ། ཨ་རག་འཛེམ་མེད་དུ་བསྟེན་པ་སོགས་མདོ་མེད་
ཀྱི་བྱ་བ་བསྒྲུབས་ཚུལ་སོགས་ལབ་པར་མ་ཟད། གཞན་ལ་བུ་ལོན་བསྐྱིས་པ་དང་ཕྱོགས་
བཞིར་འཁྱམ་མྱུལ་བྱས་པ་སོགས་བརྗོད་ཅིང་། ཐ་ན་སྐབས་ཤིག་གི་རིང་དུ་ང་ལ་མནར་
གཅོད་བཏང་བའི་གློ་ལུ་ལྡང་ཚུལ་དང་། དེ་བཞིན་དུ་དལ་བའི་རང་བཞིན་ཅན་གྱི་གྲུམ་
ནད། ད་དུང་རྒྱུད་འདེད་རང་བཞིན་ལྡན་པའི་དྲེག་ནད་བྱུང་ཚུལ་སོགས་བཤད་པ་དང་།
མཇུག་མཐར། ད་དུང་མི་ལ་སྐྱོ་བ་དང་མི་བདེ་བའི་སྣང་བ་སྟེར་ཞིང་། ད་རག་བར་དུ་རང་
གིས་འགེབས་སྲུང་བྱེད་པའི་མིག་གི་དབང་པོ་ཞན་པའི་སྐྱོན་དག་ཀྱང་བགྲང་བ་ཡིན།
“མཇུག་མཐའི་གནད་དོན་དེ་ནི།” ལྕམ་མོ་རཱ་ལང་ཏིས་དགོད་འཛུམ་འཛུམ་
གྱིས “ཁྱེད་ཀྱིས་འདི་ལྟར་གསོང་པོར་སྨྲ་བ་ནི་སྤྱང་གྲུང་ཅན་གྱི་ལས་མ་རེད། རྒྱུ་མཚན་
ནི། གལ་ཏེ་ཁྱེད་ཀྱིས་དེ་ལྟར་མི་གླེང་བ་ཡིན་ན། ངས་བལྟས་ན་མི་གཞན་གྱིས་ཁྱེད་ལ་དེ་
ལྟའི་སྐྱོན་མི་འགེལ་བ་ཐག་གིས་ཆོད། དེ་ཨེ་རེད།” མོས་དེ་ལྟར་བཤད་རྗེས་སླར་ཡང་མུ་
མཐུད་དུ “ཁྱེད་ཀྱིས་དེ་ད་དུང་དྲན་ནམ་མི་དྲན —” ཟེར་ལ། སྐབས་དེར། ཁང་པའི་
ནང་དུ་སྨག་ཅུང་ཟད་འཐིབས་ཡོད་ན་ཡང་ངས་ལྟ་ཕྱོགས་ཀྱིས་མོའི་འགྲམ་ཤ་དམར་པོར་
གྱུར་འདུག་པ་མཐོང་བྱུང་། “ཁྱེད་ཀྱིས་དོན་དག་དེ་དྲན་ནམ། ངའི་སྙིང་ཉེ་བའི་གྲོགས་པོ།
ངའི་མགུལ་པར་དཔྱངས་པའི་ད་ལྟའི་མིག་ཤེལ་སྙིང་རྗེ་བོ་འདི་དྲན་ནམ” ཟེར།
མོས་དེ་ལྟར་རྗོད་ཀྱིན་སྔར་ཟློས་གར་ཁང་དུ་ང་རང་ཧ་ལས་སུ་བཅུག་པའི་ཤེལ་ལྡེབ་
345

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གཉིས་ཅན་གྱི་མིག་ཤེལ་དེ་མཛུབ་མོའི་བར་དུ་སྐོར་བཞིན་ང་ལ་བསྟན་བྱུང་།
“འོ། ལོས་དྲན། ངས་དེ་ཚང་མ་གསལ་བོར་དྲན་འདུག” ང་ལ་ངར་ལངས་ནས་
སྐད་ཆེན་པོས་དེ་ལྟར་བཤད་ཅིང་། དུས་མཚུངས་སུ། ཡིད་ལ་བརྩེ་དུང་གིས་རྣམ་པར་
ཁེངས་ཏེ་ངའི་ཕྱོགས་སུ་མིག་ཤེལ་བསྲིངས་ཡོང་བའི་མོའི་ཕྲ་ཞིང་མཉེན་པའི་ལག་པར་
ཕུར་ཕུར་འགའ་བྱས། མིག་ཤེལ་འདི་ནི་བཟོ་སྟངས་རྙོག་འཛིང་ཆེ་ཞིང་ཞིབ་ཚགས་ཐོན་
པའི་ཡོ་བྱད་ཅིག་སྟེ། སྟེང་དུ་མཛེས་ཉམས་ཐོན་པའི་རི་མོ་ཕྲན་བུ་བརྐོས་ཤིང་གསེར་
དངུལ་གྱི་སྐུད་པས་མཐའ་རྒྱན་བཏིངས་ཡོད་པར་མ་ཟད། ད་དུང་རིན་པོ་ཆེའི་བཀྲག་
མདངས་འཚེར་ཀྱིན་མཆིས་ལ། ཁང་པའི་ནང་དུ་འོད་མོག་མོག་ཏུ་འཐིབས་འདུག་ཀྱང་
ངས་དེ་ནི་ཧ་ཅང་རྩ་ཆེ་བ་ཞིག་ཡིན་པ་མཐོང་ཐུབ།
“བཟང་གི ངའི་གྲོགས་པོ་ལགས།” མོས་ང་ལ་ཧ་ཅང་ཡ་མཚན་གྱི་སྣང་བ་བསྐྱེད་
པའི་ལྷག་བསམ་ཟོལ་མེད་ཀྱི་དུངས་སེམས་ཀྱི་རྣམ་འགྱུར་ཅིག་བསྟན་ནས “བཟང་གི
ངའི་གྲོགས་པོ་ལགས། ཁྱེད་ཀྱིས་ང་ལ་ཞེ་བསམ་པའི་གཏིང་ནས་རིན་ཐང་བྲལ་བའི་དངོས་
པོ་ཡག་པོ་ཞིག་གནང་བར་རེ་བ་ཞུས་པ་དང་། སང་ཉིན་ང་དང་གཉེན་བསྒྲིག་པའི་བསམ་
ཚུལ་བཏོན་པ་རེད། གལ་ཏེ་ངས་ཁྱེད་ཀྱི་རེ་བར་ཁས་བླངས་པ་ཡིན་ན། ང་ལ་ཡང་དུས་
མཚུངས་སུ་སྐད་ཆ་ཚིག་གཅིག་ཞུ་རྒྱུ་ཡོད་དེ། ངའི་སེམས་གཏིང་གི་འདོད་དོན་འགྲུབ་ཆེད་
ཁྱེད་ཀྱིས་ཀྱང་ང་ཡི་རེ་བ་ཧ་ཅང་ཆུང་ཆུང་དེ་བསྐང་ཐབས་བྱས་ན་ཆོག་གམ།”
66‘འཛེམ་དོགས་མི་བྱེད་པར་ཤོད་དང་།” ངས་དགའ་བ་ཁོང་དུ་མ་ནོན་པར་སྐད་
བརྒྱབ་སྟེ་མགྲོན་པོ་རྣམས་ཧ་ལམ་དཀྲོགས་པར་བྱས་ལ། ཁོ་ཚོ་ཚང་མ་ད་དུང་ཚོགས་རར་
ཁེངས་འདུག་པས། ངས་ཨུ་ཚུགས་ཀྱིས་རང་གིས་རང་ལ་ཚོད་འཛིན་མཛད་དེ་མོའི་རྐང་
པའི་མདུན་དུ་དུད་དེ་ཕྱག་འཚལ་བའི་བཟོ་ལྟ་འདྲ་མ་བསྟན་པར “འཛེམ་བག་མེད་པར་
ཤོད་དང་། ངའི་སྙིང་ཉེ་ལགས། ང་ཡི་ཨོ་རིན་ཉི་སྟེ་དགའ་རོགས་ལགས། ཤོད་དང་། ཨེ།
346

བྱི་ལ་ནག་པོ།
དོན་དམ་དུ་ཁྱེད་ཀྱིས་རེ་བ་མ་བཏོན་གོང་ངས་ཁྱེད་ལ་སྔར་ནས་ཁས་བླངས་ཡོད་པ་མ་
ཡིན་ནམ” ཞེས་བཤད།
“ཆོག་གི ངའི་གྲོགས་པོ་ལགས།” མོས་དེ་ལྟར་ཁ་གྲག་སྟེ “ཁྱེད་ཀྱིས་ཧ་ཅང་
དགའ་བའི་ཨོ་རིན་ཉིའི་ཆེད་དུ་ད་ཅི་ཁས་བླངས་པའི་མཇུག་མཐའི་ཞན་ཆ་ཕྲན་བུ་དེ་
ངེས་པར་སེལ་ཐབས་བྱེད་དགོས། ཞན་ཆ་དེ་དག་ནི་ཁྱེད་ཀྱི་ལུས་ཁམས་སྟེང་ཁོ་ན་མ་
ཡིན་པར་གཙོ་བོ་ནི་བསམ་བློའི་སྟེང་གི་གནད་དོན་རེད། ངས་ཁྱེད་ལ་ནན་ཏན་གྱིས་
བཤད་ན་དེ་དང་ཁྱེད་ཀྱི་བླ་ན་མེད་པའི་འབྱུང་གཤིས་གཉིས་ཧ་ཅང་མི་མཐུན་ལ། དེ་དང་
ཁྱེད་ཀྱི་ཁོག་རྒྱ་གཉིས་ཀྱང་མི་མཐུན་པར་འདུག གལ་ཏེ་ཁྱེད་ཀྱིས་འདི་ལྟར་བསྲན་ཏེ་མུ་
མཐུད་དུ་སོང་ན། ནམ་ཞིག་ཁྱེད་རང་ཅི་བྱ་གཏོལ་མེད་ཀྱི་གནས་སུ་བརྫང་ངེས་རེད། ང་ཡི་
ཆེད་དུ་ཁྱེད་རང་ངེས་པར་དུ་ཚུལ་འཆོས་ཀྱི་སེམས་ཁམས་དེ་ལས་རྣམ་པར་རྒྱལ་དགོས་
ལ། དེ་ལྟར་མིན་ཚེ། ཁྱེད་རང་ཉིད་ལའང་ཚོར་རྟོགས་བྱུང་བ་ལྟར། ཚུལ་འཆོས་དེས་རང་
གི་མིག་གི་དབང་པོའི་སྐྱོན་ཆ་དེ་གཏན་ནས་གླེང་བར་མི་བྱེད་པའམ་ཡང་ན་ཅི་ཞིག་ལ་
དམིགས་ནས་ཁས་འཆེས་པར་མི་འགྱུར་བ་ཡིན། ཁྱེད་ལ་ཞན་ཆ་དེ་སེལ་བའི་ཐབས་ཤེས་
སྤྱོད་འདོད་མེད་པ་ནི་དོན་ལ་རང་གི་ཞན་ཆ་འདི་དག་ལ་ཁས་ལེན་མ་བྱས་པ་ཉིད་ཡིན།
དེ་བས། ངས་ཁྱེད་ལ་མིག་ཤེལ་འདི་གྱོན་པའི་རེ་བ་འདོན་པར་གོ་བ་ཡང་དག་བླངས་ན་
འགྲིག ཁ་རོག སྐད་ཆ་མ་བཤད།དེ་ལྟར་ན། ཁྱེད་རང་མིག་ཤེལ་གྱོན་པར་འཐད་པ་བྱུང་
འདུག སྐབས་འདིར་ཁྱེད་ཀྱིས་ངེས་པར་དུ་ངའི་ལག་གི་མིག་ཤེལ་འདི་དང་ལེན་བྱེད་
དགོས། འདིར་མིག་གི་དབང་པོ་གསལ་བར་འབྱིན་པའི་ནུས་པ་ཡོད་ན་ཡང་རིན་པོ་ཆེ་
ཞིག་གི་ངོས་ནས་བཤད་ན།དེ་འདྲའི་རྩ་ཆེན་ཞིག་མིན། ཁྱེད་ཀྱིས་ལྟོས་དང་།དེ་ལྟར་རམ་
ཡང་ན་འདི་ལྟར་ཏེ། ཅུང་ཟད་ལེགས་སྒྲིག་བྱས་པ་ཙམ་གྱིས་དེ་ཤེལ་ལྡེབ་གཉིས་ཅན་གྱི་
མིག་ཤེལ་དུ་བསྒྱུར་ཏེ་གདོང་དུ་གཟར་ཆོག་ཅིང་། ཡང་ཤེལ་ལྡེབ་ཡ་གཅིག་ཅན་དུ་བསྒྱུར་
347

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཏེ་སྟབས་བདེའི་ངང་གློ་ཁུག་ནང་དུ་བཅུག་ཀྱང་ཆོག ཡིན་ན་ཡང་། ཁྱེད་ཀྱིས་ངའི་ཆེད་
དུ་མིག་ཤེལ་གྱོན་པར་ཁས་བླངས་པ་ནི་ཐབས་ཤེས་སྔ་མར་གཏོགས་ཏེ། འདི་ཡང་ལོབས་
ཕྱོགས་སུ་གྱུར་པའི་མིག་ཤེལ་གོན་སྟངས་ཤིག་རེད།”
ངས་ངེས་པར་ཁས་བླང་དགོས་པ་ཡིན་ནམ། རེ་བ་དེས་ང་རང་རེ་ཞིག་ཅི་བྱ་གཏོལ་
མེད་དུ་བཏང་བྱུང་། ཡིན་ན་ཡང་། དེ་དང་བསྟུན་ནས་ང་ལ་རྣམ་རྟོག་ཅིག་ཀྱང་དབང་
མེད་དུ་བསླངས་བྱུང་།
“དེ་ལྟར་བསྒྲུབ་པར་བྱ།” ངས་སྐབས་དེའི་སྤྲོ་སྣང་ཡོངས་སུ་བཏོན་ཏེ་སྐད་ཆེན་
པོས་དེ་ལྟར་བཤད་ཅིང་། “དེས་ན་དེ་ལྟར་ཐག་བཅད་པ་ཡིན། ང་རང་རྩ་བ་ནས་འཐད་
པ་ཡིན། ཁྱེད་ཀྱི་དོན་དུ་ངས་རང་གི་ཚོར་བ་སྣ་རེ་བློས་བཏང་ཆོག དོ་དགོང་ངས་མིག་
ཤེལ་འདི་བལྟབས་ནས་ཤེལ་ལྡེབ་གཅིག་ཅན་དུ་བཏང་སྟེ་སྙིང་ཁར་དམ་པོར་གླན་རྒྱུ་ཡིན།
ཡིན་ན་ཡང་། ནངས་མོ་ཉི་རྩེ་ཡར་ཤར་གྱི་ཆ་ལ་ངས་ཁྱེད་རང་ཆུང་མར་བརྩིས་ཏེ་མིག་
ཤེལ་འདི་གདོང་ལ་གྱོན་རྒྱུ་མ་ཟད། ད་དུང་འདི་ལྟར་རྒྱུགས་མི་ཆེ་བ་དང་དར་ཁྱབ་མི་ཆེ་
ནའང་ཁྱེད་ཀྱི་རེ་བ་ལྟར་དུས་གཏན་དུ་གྱོན་ངེས་ཡིན” ཞེས་སྨྲས།
དེ་ནས། ངེད་གཉིས་ཀྱི་གཏམ་གླེང་སང་ཉིན་གྱི་ལས་ཀའི་བྱེ་བྲག་གི་བཀོད་སྒྲིག་
ཕྱོགས་སུ་འཁོར་སོང་། ངས་མ་འོངས་པའི་ཆུང་མའི་ངག་ནས་ཐཱ་ཨར་པོ་ཐི་ད་སོ་མ་ཕྱིར་
གྲོང་ཁྱེར་དུ་ལོག་འདུག་པ་ཐོས་བྱུང་བས། མྱུར་བར་ཁོ་དང་འཕྲད་དུ་འགྲོ་བར་ཤིང་རྟ་
ཞིག་ལ་འབྲེལ་གཏུགས་བྱེད་དགོས་པར་འདོད་པ་དང་། དགོང་ཚོགས་དེ་ནམ་གུང་གི་
ཆུ་ཚོད་གཉིས་པའི་ཐོག་མ་གཏོགས་མཇུག་མི་བསྒྲིལ་བས། དུས་ཐོག་ཏུ་ཤིང་རྟས་ངེས་
པར་དུ་སྒོ་ཁར་སྒུག་ནས་འདུག་རྒྱུ་དང་། མགྲོན་པོ་རྣམས་ཟང་ཟིང་གིས་ཕན་ཚུན་ལ་ཁ་
འབྲལ་སྐབས། རཱ་ལང་ཏི་དང་ངེད་གཉིས་སུས་ཀྱང་མི་ཚོར་བའི་སྒོ་ནས་ཤིང་རྟའི་ནང་དུ་
ཞུགས་ཏེ། དེ་གར་སྒུག་ནས་སྡོད་པའི་ཡེ་ཤུའི་ཆོས་པའི་ཁྱིམ་དུ་སོང་སྟེ་གཉེན་སྒྲིག་གི་ཆོ་
348

བྱི་ལ་ནག་པོ།
ག་བསྒྲུབ་པ་དང་། དེ་ནས་ཐཱ་ཨར་པོ་ཐི་དང་ཁ་བྲལ་ཏེ་མུ་མཐུད་དུ་ཤར་ཕྱོགས་སུ་འགྲུལ་
བཞུད་དུ་ཕྱིན་ཏེ། སྐབས་དེའི་དར་ཁྱབ་ཆེ་བའི་ཡུལ་སྲོལ་རྒྱབ་ཏུ་དོར་ཏེ་གཏམ་དང་མི་ཁ་
ངན་པར་གདོང་གཏོད་པའི་འཆར་གཞི་འཐེན།
གྲ་སྒྲིག་ཡོད་ཚད་ཚགས་སུ་ཆུད་པ་བྱས་རྗེས། ང་རང་གནས་དེར་ཁ་གྱེས་ཏེ་སྐུ་ཞབས་
ཐཱ་ཨར་པོ་ཐི་འཚོལ་དུ་ཕྱིན། ཡིན་ན་ཡང་། ལམ་བར་དུ་རང་དབང་མེད་པར་མགྲོན་ཁང་
ཞིག་གི་ནང་དུ་འཛུལ་དགོས་བྱུང་ལ། དེ་ནི་འདྲ་བརྙན་ཆུང་ཆུང་ཞིག་ལ་ལྟ་ཞིབ་ལེགས་
པོ་བྱེད་པའི་ཆེད་དུ་ཡིན། ངས་འདྲ་བརྙན་དེར་ལྟ་སྐབས་ནུས་པ་ཁྱད་པར་ཅན་གྱི་མིག་
ཤེལ་དེ་སྤྱད་པས། འདྲ་བརྙན་གྱི་མིའི་ངོ་གདོང་ནི་མཛེས་ཤིང་འགྲན་པའི་ཟླ་དང་བྲལ་
བ་ཞིག་ཡིན་པ་མཐོང་བ་སྟེ། གསལ་ཞིང་འོད་འཁྱུག་པའི་མིག་ཟུང་དང་གནག་ཅིང་
སྣུམ་པའི་སྐྲ་ལོ། གཟེངས་མཐོ་བའི་སྣ་སོགས་ནི་ཇི་འདྲའི་ཡི་གར་འོང་བ་ཞིག་རེད་ཨང་།
“ཨ་ཙི།” ངས་རང་དབང་མེད་པར་ཁེར་བཤད་ཅིག་ངག་ལས་ཐལ་ཏེ “འདི་ནི་ངའི་
སེམས་གཏིང་གི་མོ་དང་ཇི་འདྲའི་མཚུངས་ཨང” ཞེས་བཤད་པ་དང་། འདྲ་བརྙན་དེ་ཕར་
བསྐོར་ཏེ་བལྟས་པར་རྒྱབ་ངོས་སུ “ཨོ་རིན་ཉི་རཱ་ལང་ཏི་ལོ་ཉེར་བདུན་དང་ཟླ་བདུན་གྱི་
སྟེང” ཞེས་པའི་ཡིག་ཕྲེང་ཞིག་བཀོད་འདུག
ངས་ཐཱ་ཨར་པོ་ཐི་རྙེད་བྱུང་། མྱུར་དུ་ཁོ་ལ་འཕྲིན་བཟང་དེ་དག་བརྒྱུད་མར་ཞུས་པ་
ལ། ཁོ་རང་དངོས་གནས་ཡ་མཚན་པར་གྱུར་ཏེ། ང་ལ་ལྷག་བསམ་རྣམ་དག་གིས་རྟེན་
འབྲེལ་ཞུ་བར་མ་ཟད། ད་དུང་གང་ནུས་ཅི་ཐུབ་ཀྱིས་རོགས་རམ་བྱེད་རྒྱུ་ཡིན་ཟེར། མདོར་
ན། ང་ཚོས་སྔར་གྱི་འཆར་གཞི་ཐམས་ཅད་སྤུ་ཙམ་ཡང་མ་སྒུལ་བར་ལག་བསྟར་བྱས་པ་
དང་། ནམ་གུང་གི་ཆུ་ཚོད་གཉིས་པའི་རྗེས་ཏེ། དགོང་ཚོགས་གྲོལ་ཏེ་ཅུང་མ་འགོར་བའི་
སྐབས་དེར། ང་དང་ལྕམ་མོ་རཱ་ལང་ཏི་སྟེ། དོན་དམ་དུ་བཤད་ན་ཞིན་ཕུའུ་སན་ཁྱོ་ཤུག་
གཉིས་ཀླད་ཁེབས་ཅན་གྱི་ཤིང་རྟར་བསྡད་དེ་བྱ་འཕུར་བ་ལྟར་གྲོང་ཁྱེར་ནས་བུད་དེ་ཤར་
349

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བྱང་མཚམས་ཀྱི་བྱང་གི་ཆར་གཟུར་བའི་ཁ་ཕྱོགས་སྙེག་སྟེ་སོང་།
ངེད་གཉིས་མཚན་གང་བོར་གཉིད་མ་ལོག་པར་འགྲུལ་བཞུད་དུ་སྐྱོད་རྩིས་བྱས་
ཡོད་པས། སྐུ་ཞབས་ཐཱ་ཨར་པོ་ཐིས་ངེད་གཉིས་ལ་བཀོད་འདོམས་བརྒྱབ་ནས་གྲོང་ཁྱེར་
དང་དབྱིན་ལེ་ཉི་ཤུས་གྱེས་པའིCསྡེ་བ་དེ་ཚིགས་མལ་དང་པོ་བྱས་ཏེ། དེ་གར་ནངས་ཇ་
འཐུངས་ནས་ངལ་ཅུང་ཟད་གསོས་རྗེས་སླར་ཡང་མུ་མཐུད་ལམ་དུ་བསྙེགས་པའི་ཐག་
ཆོད་མཛད་ཡོད། དེ་ལྟར། ཞོགས་པའི་ཆུ་ཚོད་བཞི་པའི་དུས་ལ་ཤིང་རྟ་ཏག་ཏགCསྡེ་
བའི་སྣེ་ལེན་ཁང་གི་སྒོ་ཁར་འབྱོར་བྱུང་ལ། ངས་དགའ་རོགས་སྐྱོར་ནས་ཐང་ལ་འབབ་ཏུ་
བཅུག་སྟེ་མྱུར་དུ་ཞབས་ཞུ་པ་བོས་ཏེ་ནངས་ཟས་གྲ་སྒྲིག་བྱས་པ་དང་། དུས་མཚུངས་སུ་
ཞབས་ཞུ་བས་ངེད་གཉིས་མགྲོན་ཁང་ཞིག་ཏུ་ཞུས་ཏེ་དེ་གར་སྡོད་དུ་བཅུག་བྱུང་།
སྐབས་དེར། ནམ་ད་དུང་གསལ་མེད་ན་ཡང་། ཤར་རིའི་རྩེ་ཡི་ཞོགས་པའི་མཚམས་
སྤྲིན་ཡོངས་སུ་ལྡང་འདུག ང་རང་བརྩེ་དུང་གི་བདུད་རྩིས་རབ་ཏུ་མྱོས་ཏེ་མིག་གིས་
མདུན་དུ་ཙོག་པའི་ལྷ་མོ་ལྟ་བུའི་དགའ་རོགས་ལ་ཚིམས་མེད་དུ་ཧུར་རེར་བལྟས་པ་ན།
སེམས་སུ་རང་གིས་ལྕམ་མོ་རཱ་ལང་ཏི་ངོ་ཤེས་པ་ནས་བཟུང་ཉིན་མོའི་དཀར་ངོགས་སུ་
མོའི་མཛེས་སྡུག་ལོངས་སུ་སྤྱད་པ་ནི་ཐེངས་དང་པོ་རེད་སྙམ་འོངས།
“ཆོག་གི ང་ཡི་གྲོགས་པོ་ལགས།" མོས་དེ་ལྟར་བཤད་དེ་ངའི་ལག་པ་དམ་དུ་
བཅངས་བྱུང་ལ། སྐད་ཆ་དེས་ངའི་འཆར་སྒོ་ཡང་གཏོར་བར་བྱས་སོང་། དེ་མུར་མོས“སྙིང་
ཉེ་བའི་གྲོགས་པོ་ལགས། ཆོག་གི ད་ལྟ་འུ་གཉིས་མཉམ་དུ་འདྲེས་པས་ངས་ཀྱང་ཁྱེད་ཀྱི་
སེམས་གཏིང་གི་འདོད་པར་ཁས་བླངས་པར་མ་ཟད། ད་དུང་འུ་གཉིས་ཀྱི་གྲོས་མཐུན་ཡི་
གེའི་ཐོག་བཀོད་པའི་འོས་འགན་ཡང་བསྒྲུབས་ཡོད་པ་ཡིན་ན། ད་ནི་ཁྱེད་ཀྱིས་ཀྱང་རང་
གི་དམ་བཅའ་ཆུང་ཆུང་ཞིག་ངེས་པར་བརྩི་དགོས་པར་འདུག ཨ་ཁ། ངས་བརྗེད་འདུག
ངས་ཕྱིར་དྲན་ཞིག་བྱེད་དང་། ང་ལ་འདང་ཞིག་རྒྱག་ཏུ་ཆུགས། འོ། ད་དྲན་བྱུང་། ངས་
350

བྱི་ལ་ནག་པོ།
ལས་སླ་མོའི་ངང་ཁྱེད་ཀྱིས་མདང་དགོང་ཨོ་རིན་ཉི་ལ་ཁས་བླངས་པའི་དམ་ཚིག་སྙན་མོ་
དེ་དྲན་བྱུང་། ཉོན་དང་། ཁྱེད་ཀྱིས་འདི་ལྟར་བཤད་པ་སྟེ། ‘དེ་ལྟར་ཐག་བཅད་ན་ང་རང་
ཞེ་བསམ་པའི་གཏིང་ནས་འཐད་པ་ཡིན། ཁྱེད་ཀྱི་ཆེད་དུ་ངས་རང་གི་ཚོར་བ་རེ་རེ་བློས་
གཏོང་ཐུབ། དོ་དགོང་ངས་མིག་ཤེལ་འདི་བལྟབས་ནས་ཤེལ་ལྡེབ་གཅིག་ཅན་དུ་བཏང་སྟེ་
སྙིང་ཁར་དམ་པོར་གླན་རྒྱུ་ཡིན། ཡིན་ན་ཡང་། ནངས་མོ་ཉི་རྩེ་ཡར་ཤར་གྱི་ཆ་ལ་ངས་ཁྱེད་
རང་ཆུང་མར་བརྩིས་ཏེ་མིག་ཤེལ་འདི་གདོང་ལ་གྱོན་རྒྱུ་མ་ཟད། ད་དུང་འདི་ལྟར་རྒྱུགས་
མི་ཆེ་བ་དང་དར་ཁྱབ་མི་ཆེ་ནའང་ཁྱེད་ཀྱི་རེ་བ་ལྟར་དུས་གཏན་དུ་གྱོན་ངེས་ཡིན’ ཞེས་
བཤད་མྱོང་ཡོད། འདི་ནི་ཁྱེད་ཀྱི་ཚིག་སྒྲོས་ཇི་མ་ཇི་བཞིན་ཡིན། ངའི་སྙིང་ཉེ་བའི་ཁྱོ་ག་
ལགས།དེ་ཨེ་རེད།”
“དངོས་གནས་དེ་འདྲ་རེད།” ངས་འདི་ལྟར་བཤད། “ཁྱེད་ཀྱི་དྲན་པ་ངོ་མ་གསལ་
བོ་རེད། ང་ཡི་མཛེས་མ་ཨོ་རིན་ཉི་ལགས། ངའི་སྐད་ཆའི་ནང་དུ་རང་གི་དམ་བཅའ་
ཆུང་ཆུང་དེ་དང་འགལ་འདོད་ཀྱི་ནང་དོན་ཅི་ཡང་མེད། དེའི་ཐད་ནས་ངས་ཁྱེད་ལ་ཁག་
ཐེག་བྱས་ཆོག ལྟོས་དང་། ཁྱེད་ཀྱིས་ཞིབ་མོར་ལྟོས་དང་། མིག་ཤེལ་འདི་ང་ལ་ཇི་འདྲའི་
རན་པ་ལ། ཧ་ཅང་རན་པར་འདུག ཨེ་བདེན་ནམ” ཞེས་བཤད་རྗེས། ངས་མིག་ཤེལ་
ཕྱིར་བཏོན་ཏེ་སྤྱིར་བཏང་གི་རྣམ་པར་བསྒྱུར་རྗེས་སེམས་ཆུང་ནེམ་ཆུང་གིས་གདོང་པར་
བསྐྱོན། དུས་མཚུངས་སུ། ཞིན་ཕུའུ་སན་གྱི་ཆུང་མས་ཞྭ་མོ་ལེགས་པོར་གོན་ཞིང་དཔུང་བ་
གཉིས་བསྣོལ་ཏེ་དྲང་ཞིང་གཡོ་བ་མེད་པར་རྐུབ་སྟེགས་སྟེང་དུ་ཙོག་བྱུང་ལ། རྒྱུ་མཚན་ཅི་
ཡིན་མི་ཤེས་མོད། སྐབས་དེའི་མོའི་བཟོ་ལྟ་ནི་མཁྲེགས་ཤིང་རེངས་པོར་གྱུར་པ་ལྟར་བརྗིད་
ཉམས་ཅི་ཡང་མངོན་མི་འདུག
“ཨ་གནམ་རྒན་མ།” ངས་མིག་ཤེལ་གདོང་པའི་སྟེང་དུ་བསྐྱོན་མ་ཐག ཁ་ནས་
དངངས་སྐད་ཅིག་ཤོར་བྱུང་། “དཀོན་མཆོག་གསུམ་པོས་མཁྱེན། མིག་ཤེལ་འདི་ལ་ཅི་
351

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
ཉེས།” ངས་མྱུར་དུ་མིག་ཤེལ་མར་ཕོག་ནས་དར་ཟབ་ཀྱི་ལག་ཕྱིས་ཀྱིས་ཤེལ་ངོས་ལེགས་
པོར་ཕྱིས་རྗེས་སླར་ཡང་གདོང་པའི་སྟེང་དུ་བསྐྱོན།
གལ་ཏེ། ཐེངས་དང་པོར་མིག་མདུན་དུ་བྱུང་བའི་དོན་དག་འདིས་ང་རང་ཧ་ལས་
པར་བྱས་པའི་དབང་དུ་བཏང་ན། ཐེངས་གཉིས་པར་བྱུང་བའི་དོན་དག་ནི་ཧ་ལས་པ་ནས་
འཇིགས་སྐྲག་གི་ཚད་དུ་འཕར་བྱུང་བ་དང་། ཐེངས་འདིའི་འཇིགས་སྐྲག་ནི་དེ་འདྲའི་
ཚབས་ཆེ་ཞིང་ཤུགས་དྲག་པ་ཞིག་སྟེ། མཐའ་གཅིག་ཏུ་བཤད་ན་མི་ལ་སྐྱི་གཡའ་བར་བྱེད་
པའི་དོན་ཞིག་རེད། མཐར་གཏུགས་ན་དོན་ཅི་ཞིག་བྱུང་བ་ཡིན་ནམ། ངས་ནི་རང་ཉིད་
ཀྱི་མིག་ལ་ཡིད་ཆེས་ཐུབ་བམ། ཡིད་ཆེས་ཐུབ་པ་ཞིག་ཡིན་ནམ། འདི་ནི་གནད་དོན་གཙོ་
བོ་རེད། འོ་ན་དེ་ནི་…..-འོ་ན་………འོ་ན་དེ་ནི་གདོང་གི་དམར་རྩི་ཡིན་ནམ། འོ་ན་དེ་
དག.…………………འོ་ན……………འོ་ན་ཨོ་རིན་ཉི“རཱ་ལང་ཏིའི་གདོང་གི་གཉེར་མ་ཡིན་ནམ། འོ། ལྷའི་
དབང་པོ་དང་། གཞན་ཡང་ནམ་མཁའི་ལྷ་དང་ལྷ་མོ་དག་གིས་མཁྱེན། མོའི………མོའི་སོ་
ལ་ཅི་ཞིག་བྱུང་བ་རེད། ངས་ཤུགས་ཀྱིས་མིག་ཤེལ་ས་ལ་གཡུགས་པ་དང་། རྐུབ་སྟེགས་
ལས་ཧར་གྱིས་ཡར་ལངས་ནས་ཁང་པའི་དཀྱིལ་དུ་ཀྲོང་ངེར་འགྱིང་སྟེ་ལག་པ་གཉིས་དཀུ་
ལ་བརྟེན་ཞིང་ཨམ་གཙིགས་བསྡམས་ཏེ་ཁོང་ཁྲོའི་མེ་ལྕེ་འབར་བཞིན་ཞིན་ཕུའུ་སན་གྱི་
ཆུང་མར་སྡང་མིག་བགྲད་ཅིང་། དུས་མཚུངས་སུ་འཇིགས་སྐྲག་དང་ཁོང་ཁྲོ་རབ་ཏུ་འབར་
ནས་ཚིག་གཅིག་ཀྱང་ངག་ལས་མ་འཁྲོལ།
ངས་སྔོན་ལ་བཤད་མྱོང་བ་ལྟར། ལྕམ་མོ་ཨོ་རིན་ཉི“རཱ་ལང་ཏི་སྟེ། ཡང་ན་ཞིན་ཕུའུ་
སན་གྱི་ཆུང་མའི་དབྱིན་སྐད་ཀྱི་སྨྲ་རྩལ་ནི་མོའི་སྨྱུག་རྩལ་ལྟ་བུ་ཞིག་འཁྱོངས་མི་འདུག་
པས། སྤྱིར་བཏང་གི་གནས་ཚུལ་འོག་ཏུ་མོས་དབྱིན་སྐད་གཏན་ནས་མི་བརྗོད་པ་རེད།
ཡིན་ན་ཡང་། ཚད་ལས་འདས་པའི་ཁོང་ཁྲོས་ནམ་རྒྱུན་བུད་མེད་དག་འུ་ཐུག་ཐབས་ཟད་
ཀྱི་ལས་ལ་སྦྱོར་བར་བྱེད་པ་ལྟར། སྐབས་འདིར་ཡང་ཞིན་ཕུའུ་སན་གྱི་ཆུང་མས་ནམ་རྒྱུན་
352

བྱི་ལ་ནག་པོ།
ལས་འདས་པའི་བྱེད་ཐབས་ཐལ་དྲགས་པ་ཞིག་སྟེ། མོ་བྱང་ཆར་སོང་མེད་པའི་སྐད་རིགས་
ཤིག་སྤྱད་དེ་ལབ་གླེང་བྱེད་པའི་བསམ་ཚུལ་སྐྱེས་སུ་བཅུག
“སྐུ་ཞབས་ལགས། ཅི་ཞིག་བྱུང་སོང་།” མོས་ཧ་ཅང་ཧ་ལས་པའི་ཚུལ་གྱིས་ངའི་
མགོ་ནས་མཇུག་བར་ལྟ་ཡག་ཅིག་བྱས་ཏེ “ཨ་ཙི། སྐུ་ཞབས་ལགས། ཅི་ཞིག་བྱུང་སོང་།
དོན་དག་ཅི་ཞིག་བྱུང་སོང་བ་རེད། འོ་ན་ཁྱེད་ལ་སྨྱོ་ནད་བྱུང་བ་མིན་ནམ། གལ་ཏེ་ཁྱེད་
རང་ང་ལ་མི་དགའ་ན་ཅིའི་ཕྱིར་འདི་ལྟར་འཚབ་འཚུབ་ཀྱི་ངང་ནས་ང་རང་ཆུང་མར་
བླངས་པ་ཡིན” ཞེས་ཟེར།
“རྒས་འཁོགས་མ་ཁྱོད།” ངས་སྙིང་རླུང་སྟོད་ལ་བཙངས་ཏེ “ཨ་འདྲེ་རྒན་མ་ཁྱོད”
ཅེས་བསྡིགས།
“འདྲེ་རྒན་མ་ཨེ། ང་ད་དུང་ལོ་ན་དེ་འདྲ་མི་བགྲེས་ཡ། ད་ལྟ་ལོ་བརྒྱད་ཅུ་གྱ་གཉིས་
ཙམ་ཡིན།"
66
ལོ་བརྒྱད་ཅུ་གྱ་གཉིས་ཨེ།” ངས་དངངས་སྐད་ཅིག་བཏོན་ནས་འཁྱར་མ་འཁྱོར་
གྱིས་ཕ་གིའི་གྱང་རྩར་ཕྱིན་ཏེ “ལོ་ངོ་བརྒྱད་སྟོང་ཉིས་བརྒྱར་སོན་པའི་སྤྲ་རྒན་མ། ད་དུང་
འདྲ་བརྙན་དེའི་སྟེང་དུ་ལོ་ཉེར་བདུན་དང་ཟླ་བདུན་ཡིན་ཤག་བྱེད” ཅེས་སྨྲས།
“འཆུགས་མི་འདུག དངོས་གནས་དེ་འདྲ་རེད། ཡིན་ན་ཡང་། དེ་ནི་ལོ་ལྔ་བཅུ་ང་
ལྔའི་ཡར་སྔོན་དུ་བྲིས་པའི་བརྙན་རིས་རེད་ཡ། ང་རང་ངའི་ཁྱོ་ག་གཉིས་པ་སྐུ་ཞབས་རཱ་
ལང་ཏི་ཡི་ཆུང་མ་བྱེད་སྐབས། ངས་རི་མོ་པ་ཞིག་གདན་དྲངས་ཏེ་བརྙན་རིས་འདི་འབྲི་རུ་
བཅུག་སྟེ། ངའི་ཁྱོ་ག་སྔོན་མ་མཱོ་ཝ་སཱ་ཐི་དང་ངེད་གཉིས་ཀྱི་བུ་མོར་ཕུལ་བ་ཡིན།"
“མཱོ་ཝ་སཱ་ཐི་ཨེ།” ངས་དེ་ལྟར་དྲིས།
“འོ་ལོས། མཱོ་ཝ་སཱ་ཐི་ཟེར་བ་ཡིན།” མོས་ངའི་སྐད་ལ་ལད་མོ་བྱས་ཏེ་དེ་ལྟར་
བཤད་མོད། དྲང་མོར་བཤད་ན། ངའི་སྒྲ་འབྱིན་སྟངས་ཀྱང་དེ་འདྲའི་རྣལ་མ་ཞིག་མིན།
353

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
མོས་དེའི་རྗེས་མཐུད་དེ་ད་དུང “དེ་ཡིན་ན་ཅི་རེད། ཁྱེད་ཀྱིས་མཱོ་ཝ་སཱ་ཐི་ངོ་ཤེས་སམ”
ཞེས་དྲིས་བྱུང་།
“ངས་ཅི་ཡང་མི་ཤེས། ཨ་མི་སྡུག་པའི་བདུད་རྒན་མ་ཁྱོད། ང་དེ་ལ་ཆ་རྒྱུས་སྤུ་ཙམ་
ཡང་མེད། ངའི་རབས་སྔ་མ་ཞིག་གི་རུས་ལ་དེ་ལྟར་འབོད་པ་ཉིད་ལས་མ་འདས།”
“རུས་གང་ཞིག ཁྱེད་ཀྱིས་ཅིའི་ཕྱིར་རུས་དེ་གང་ཡིན་འདྲི་དོན་ཅི། དེ་ནི་ཧ་ཅང་
བཟང་བའི་རུས་ཤིག་རེད། དེ་ཡང་ཝོ་ཝ་སཱ་ཐི་ཞེས་པའི་རུས་དང་འདྲ་བར་ཧ་ཅང་བཟང་
བའི་རུས་ཤིག་རེད། ངའི་བུ་མོ་ནི་མཛེས་མ་མཱོ་ཝ་སཱ་ཐི་ཡིན་ལ། མོ་ནི་སྐུ་ཞབས་ཝོ་ཝ་སཱ་
ཐིའི་ཆུང་མར་ཕྱིན་པ་རེད། རུས་དེ་གཉིས་ནི་ཧྭ་ཅང་འདྲ་ཆགས་པ་ཞིག་རེད།”
“མཱོ་ཝ་སཱ་ཐི་ཨེ།” ངས་ཧ་ལས་པའི་སྐད་ཅིག་ཕྱུངས་ཏེ “ད་དུང་ཝོ་ཝ་སཱ་ཐི། ཁྱེད་
ཀྱིས་མཐར་གཏུགས་ནས་བཤད་ན་ཡང་སྙིང་ཅི་ཞིག་བཤད་འདོད་པ་ཡིན” ཞེས་དྲིས།
“ཅི་ཞིག་བཤད་འདོད་པ་ཡིན་ཟེར་རམ། ངས་བཤད་པ་ནི་མཱོ་ཝ་སཱ་ཐི་དང་ཝོ་ཝ་སཱ་
ཐི་གཉིས་ཡིན། ངས་ཁྱེད་ལ་དྲང་མོར་བཤད། གལ་ཏེ་ངའི་བསམ་ཚུལ་ཡང་དག་ཡིན་ན་
ངས་ད་དུང་ཁཱོ་ཝ་སཱ་ཐི་དང་ཧྥོ་ཝ་སཱ་ཐི་གཉིས་ཀྱང་གླེང་དགོས། ངའི་བུ་མོའི་བུ་མོ་ཝོ་ཝ་
སཱ་ཐི་སྐུ་ཞབས་ཁཱོ་ཝ་སཱ་ཐིའི་ཆུང་མར་ཕྱིན་རྗེས། ངའི་བུ་མོའི་ཚ་མོ་ཁཱོ་ཝ་སཱ་ཐི་བཙས་པ་
དང་ཕྱིས་སུ་དེ་ཡང་སྐུ་ཞབས་ཧྥོ་ཝ་སཱ་ཐི་ཟེར་བ་ཞིག་གི་ཆུང་མར་ཕྱིན་པ་རེད། ཁྱེད་ཀྱི་
བསམ་པར་དེ་ནི་ཧ་ཅང་འདྲ་ཆགས་པའི་རུས་རྒྱུད་ཅིག་ཡིན་པར་མི་འདོད་དམ།”
“ཧྥོ་ཝ་སཱ་ཐི་ཨེ།” ངས་དེ་ལྟར་བཤད་པའི་མུར་ལུས་ཡོངས་རེ་ཞིག་འཇིམ་པས་
བཟོས་པ་ལྟར་སྙི་མོར་གྱུར་ཏེ “ཨ་ལ། ཁྱེད་ཀྱིས་མཱོ་ཝ་སཱ་ཐི་དང་ཝོ་ཝ་སཱ་ཐི། ཁཱོ་ཝ་སཱ་ཐི།
ཧྥོ་ཝ་སཱ་ཐི་སོགས་བཤད་པ་མིན་པ་ཁོ་ཐག་ཡིན་ནམ” ཞེས་དྲིས།
“ངས་བཤད་པ་ནི་ཏག་ཏག་འདི་ཚོ་ཡིན།” མོས་དེ་ལྟར་ལན་ལྡོན་པ་དང་། དུས་
མཚུངས་སུ། ལུས་པོ་རྒྱབ་སྔས་ཅན་གྱི་རྐུབ་སྟེགས་ལ་བསྙེས་ཏེ་རྐང་པ་གཉིས་རྐྱོང་ཅི་ཐུབ་
354

བྱི་ལ་ནག་པོ།
བྱས་ཏེ “ངས་བཤད་པ་ནི་ཏག་ཏག་མཱོ་ཝ་སཱ་ཐི་དང་ཝོ་ཝ་སཱ་ཐི། ཁཱོ་ཝ་སཱ་ཐི། ཧྥོ་ཝ་སཱ་ཐི་
སོགས་ཡིན། ཡིན་ན་ཡང་། སྐུ་ཞབས་ཧྥོ་ཝ་སཱ་ཐི་ནི་ཁྱོད་ཚོས་བཤད་པ་ལྟར་གླེན་པ་ཁ་
ནག་ཅིག་སྟེ། ཁྱེད་དང་འདྲ་བར་བླུན་ཞིང་རྨོངས་པ་ཞིག་ཡིན། ཁོ་རང་མཛེས་སྡུག་ལྡན་
པའི་ཧྥ་རན་སི་དང་ཁ་གྱེས་ཏེ་གླེན་རྟགས་ཚ་བའི་ཡུལ་འདི་གའི་མེ་ལི་ཅན(ཨ་རི)ས་ཆར་
སླེབས་པ་དང་། ཕྱིས་སུ། ཧ་ཅང་བླུན་ཞིང་རྨོངས་པ་དང་གླེན་ཞད་ཆེ་བའི་བྱིས་པ་ཞིག་
སྐྱེས་པ་རེད། དེ་ནི་ངས་གཞན་གྱི་ཁ་ནས་ཐོས་པ་ཡིན་ཏེ། ང་རང་ཁོ་དང་ཕྲད་པའི་སྐལ་
བ་མ་བྱུང་ལ། ངའི་རོགས་པ་ལྕམ་མོ་སཱི་ཐི་ཧྥན་ཉི“རཱ་ལང་ཏི་ཡང་ཁོ་དང་ཕྲད་མ་མྱོང་།
ཁོའི་མིང་ལ་ནཱ་ཕའོ་ལུན·ཕའོ་ནཱ་པཱ•ཧྥོ་རུའུ་ཝ་སཱི་ཐི་ཟེར་ཞིང་། ངས་བལྟས་ན་ཁྱེད་ཀྱིས་
ཀྱང་མིང་འདི་ནི་ཧ་ཅང་འདྲ་ཆགས་པོ་ཞིག་མ་རེད་ཟེར་སྲིད་སྙམ།”
དབུགས་ཐེངས་གཅིག་གིས་སྐད་ཆ་མང་པོ་ཞིག་བཤད་པའི་རྐྱེན་ཡིན་ནམ། ཡང་
ན་སྐད་ཆ་འདི་དག་གིས་ལུས་མནར་ཞིང་སེམས་ངལ་བར་བྱས་པ་གང་ཡིན་མི་ཤེས་མོད།
ཞིན་ཕུའུ་སན་གྱི་ཆུང་མའི་སེམས་ཁམས་ལ་སྤྲོ་བ་རབ་ཏུ་བརྟས་པའི་འགྱུར་བ་བྱུང་ཞིང་།
མོས་རྩོལ་བ་ཚད་མེད་བསྐྱེད་དེ་མཐའ་མར་ལབ་གླེང་གི་མཇུག་རྫོགས་སྐབས། གློ་བུར་དུ་
གདོན་གྱིས་བརླམས་པ་བཞིན་རྐུབ་སྟེགས་ལས་སར་ལྡིང་བ་དང་། དུས་མཚུངས་སུ་རྡོག་
ཁྲེས་ལྟར་ལྕི་བའི་སྨད་གཡོགས་ཐང་དུ་གཡུགས་བྱུང་། མོས་རྐང་པ་གཉིས་སར་རེག་མ་ཐག་
ཤུགས་ཆེན་པོས་སོ་སྒྲ་སྐག་དི་རི་རིར་འབྱིན་བཞིན་དཔུང་བ་གཡུག་གཡུག་བྱེད་ཅིང་ཕུ་
ཐུང་ཡར་བརྫེས་ཏེ་ངའི་མདུན་དུ་ཁུ་ཚུར་ངོམ་ངོམ་བྱེད་པ་དང་། མཇུག་མཐར་ལག་པས་
སྙོབ་ཐེངས་གཅིག་གིས་མགོ་བོའི་ཞྭ་མོ་དང་། སྟུག་ཅིང་མཛེས་ལ་གནག་ཅིང་སྣུམ་པ་དང་།
རིན་ཐང་ཤིན་ཏུ་ཆེ་བའི་སྐྲ་ལོ་རྫུན་མ་དང་བཅས་པ་མར་བཤུས་འོངས་ཤིང་། དེའི་རྗེས་
ཨག་སྐད་མཐོན་པོ་ཞིག་བརྒྱབ་ནས་དེ་དག་ཆབས་ཅིག་ཏུ་སར་འཕངས་པ་དང་། རྡོག་འོག་
ཏུ་བརྫིས་ཏེ་དེའི་སྟེང་དུ་སྨྱོས་པ་ལྟར་སི་ཕེན་ཡུལ་གྱི་རྐང་བྲོ་བརྡུངས་བྱུང་།
355

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
སྐབས་དེ་ཤེད་དུ། ང་རང་ཧ་ལས་ཤིང་ཧང་སངས་པའི་ངང་མོས་སྟོང་པར་བསྐྱུར་བའི་
རྐུབ་སྟེགས་སུ་ཙོག་སྟེ་ཁ༌ནས “མཱོ་ཝ་སཱ་ཐི་དང་ཝོ་ཝ་སཱ་ཐི” ཞེས་ཐལ་བ་དང་། མོས་
ཕུག་རོན་གྱིས་གཤོག་པ་རྡེབ་པའི་གར་སྟབས་ཤིག་སྒྱུར་བཞིན་པའི་སྐབས་སུ་ངས་བསམ་
བློ་གཏོང་བཞིན “ད་དུང་ཁཱོ་ཝ་སཱ་ཐི་དང་ཧྥོ་ཝ་སཱ་ཐི” ཞེས་ངག་ལས་བསྐྱར་ཟློས་ཙམ་
བྱས་པ་དང་། མོས་སླར་ཡང་རྐང་བྲོ་གཞན་ཞིག་བརྡུངས་ཚར་བའི་སྐབས་དེར་ངས་ཅི་
ཞིག་རྟོགས་པ་ལྟར་ནན་ཏན་གྱིས “མཱོ་ཝ་སཱ་ཐི་དང་ཝོ་ཝ་སཱ་ཐི། ཁཱོ་ཝ་སཱ་ཐི། ད་དུང་ནཱ་
ཕའོ་ལུན·ཕའོ་ནཱ་པཱ-ཧྥོ་ཝ་སཱ་ཐི་བཅས་ཡོད། ཨ། གནས་ལུགས་མི་རྩི་བའི་གདོན་མོ་ཁྱོད།
དེ་ནི་ང་རེད་ཡ། ང་རེད། ཁྱོད་ཀྱིས་གོ་བྱུང་ངམ། དེ་ནི་ང་རེད་ཡ” ཞེས་བཤད་པ་དང་། དེ་
ནས་མུ་མཐུད་དུ་སྐད་གསང་ཇེ་མཐོར་བཏང་སྟེ “དེ་ནི་ང་རེད་ཡ། ང་རེད། ང་ནི་ནཱ་ཕའོ་
ལུན·ཕའོ་ནཱ་པཱ•ཧྥོ་ཝ་སཱ་ཐི་ཡིན། ང་རང་ངའི་རྨོ་མོ་དང་གཉེན་བསྒྲིགས་མི་འོས་ཏེ། ང་ནི་
དུས་གཏན་དུ་ཟ་རི་ཟི་རིའི་ངང་དུ་གནས་པར་འདོད་དོ།།”
ལྕམ་མོ་ཨོ་རིན་ཉི“རཱ་ལང་ཏི་སྟེ། ཞིན་ཕུའུ་སན་གྱི་ལྕམ་མོ་ནི་སྔོན་གྱི་ལྕམ་མོ་མཱོ་ཝ་
སཱ་ཐིའི་མིང་ཡིན་ཞིང་། མོ་ནི་དོན་དངོས་ཐོག་ངའི་རྨོ་མོ་ཡིན་པ་བསྙོན་དུ་མེད། མོ་ལོ་ན་
གཞོན་པའི་དུས་སུ་ཧ་ཅང་མཛེས་སྡུག་དང་ལྡན་པ་ཞིག་ཡིན་ལ། ད་ལྟ་མོ་ལོ་གྱ་གཉིས་ཀྱི་
ན་ཚོད་མཐོན་པོར་བསྙེགས་ཡོད་ཀྱང་། སྔར་བཞིན་ན་ཆུང་སྐབས་ཀྱི་སྨྱུག་མའི་མདའ་
ལྟར་དྲང་བའི་སྐྱེས་གཟུགས་མ་ཉམས་པར་ཡོད་པ་དང་། རི་མོར་བྲིས་པ་དང་ཀུན་ནས་
མཚུངས་པའི་ངོ་གདོང་ཡི་གར་འོང་ཞིང་། ཆེ་ཞིང་སྒོར་བའི་མིག་ཟུང་དུ་འོད་མདངས་
རྣམ་པར་འཁྱུག་ཅིང་སྣ་ཡི་གཟེངས་ནི་ཤིན་ཏུ་མཐོ་བར་མ་ཟད། ད་དུང་གདོང་གི་ཚོས་
དམར་དང་སྐྲ་བཟོས་མ། སོ་བཅོས་མ། ནུ་ཁེབས་རྫུན་མ་དང་དེའི་ཁར་ཕ་རི་སི་ས་ཆའི་
དར་ཁྱབ་ཆེ་བའི་བུད་མེད་ཀྱི་རྒྱན་གོས་དེ་དག་བསྣན་པས་མོས་ཧྥ་རན་སིའི་གྲོང་ཁྱེར་
ཆེན་པོའི་དེང་སྐབས་ཀྱི་མཛེས་མའི་ཚོགས་པའི་ཁྲོད་དུ་གོ་གནས་མི་དམན་པ་ཞིག་
356

བྱི་ལ་ནག་པོ།
བཟུང་ཡོད། ཕྱོགས་འདིའི་ཆ་ནས་བཤད་ན། མོ་ནི་དངོས་གནས་སྙན་གྲགས་གླིང་ལ་ཁྱབ་
པའི་ཉི་ནོང“ཏི•རན་ཁི་རའོ་སི་དང་གཉིས་སུ་མི་སྣང་ཞེས་བཤད་ཀྱང་ཆོག
མོ་ནི་འབྱོར་ཕྱུག་ལྡན་པ་ཞིག་སྟེ། ཁྱོ་ག་གཉིས་པ་ཤི་ནས་ཡུགས་མོར་འགྱུར་སྐབས་
བྱིས་པ་མ་སྐྱེས་པས་ང་རང་ཡིད་ལ་འཁོར་འོངས་པ་ཡིན་ལ། དེ་དུས་ང་ནི་ཨ་རི་ན་བསྡད་
ཡོད་པ་རེད། ང་རང་མོའི་ཤུལ་ནོར་གྱི་རྒྱུན་འཛིན་པར་འགྱུར་བའི་ཆེད་དུ་ཨ་རིར་སླེབས་
པ་དང་། ཡོང་རོགས་ནི་མོའི་ཁྱོ་ག་རྗེས་མའི་མཛེས་ཤིང་ཡིད་དབང་འཕྲོག་པའི་ཉེ་དུ་ཞིག་
སྟེ། མིང་ལ་ལྕམ་མོ་སི་ཏིས་ཧྥིན་ཉི“རཱ་ལང་ཏི་ཟེར།
ཉིན་དེར། ཟློས་གར་ཁང་དུ་ངའི་ཧྲིག་གེར་ལྟ་བའི་མིག་གི་རྣམ་འགྱུར་དེས་རྨོ་མོར་
དོ་སྣང་བྱུང་སྟེ་ང་ལ་ལྟ་ཡག་བྱས་པ་དང་། ང་དང་མོ་གཉིས་ཀྱི་གདོང་གི་འདྲ་ས་ཞིག་གིས་
མོར་དྲན་པ་ཟབ་མོ་ཞིག་བཞག་པ་རེད། དེ་ནས་བཟུང་། མོར་སྤྲོ་སྣང་རབ་ཏུ་འཕེལ་ཏེ་
སྔར་ནས་འཚོལ་གྱིན་པའི་ཤུལ་ནོར་རྒྱུན་འཛིན་པ་དེ་མ་གཞིར་གྲོང་ཁྱེར་འདིར་ཡོད་པ་
རྟོགས་བྱུང་། མོས་རང་གི་རོགས་པར་ངའི་ཕྱོགས་ཀྱི་གནས་ཚུལ་མང་པོ་རྩད་བཅད་པ་
དང་། རོགས་པ་སྐུ་ཞབས་དེས་ང་རང་ངོ་ཤེས་པར་མ་ཟད། ད་དུང་ང་རང་སུ་ཞིག་ཡིན་
པ་མོར་མཚམས་སྦྱོར་བྱས་པ་རེད། གནས་ཚུལ་དེ་ཤེས་རྗེས། མོས་ང་ལ་ཡང་བསྐྱར་ལྟ་
ཡག་ཅིག་བྱས། ཏག་ཏག་མོའི་མིག་གི་ལྟ་སྟངས་འདིས་ང་ལ་སྙིང་སྟོབས་གང་ཞིག་བསྩལ་
བྱུང་ལ། དེ་བཞིན་དུ་ངས་སྔོན་ལ་བཤད་པའི་མདོ་མེད་ཀྱི་ལས་དེ་དག་བསྒྲུབས་སུ་བཅུག་
བྱུང་། མོས་མགོ་བོ་ནང་དུ་ལྡེམ་ལྡེམ་འགའ་བྱས་པ་ནི་སེམས་སུ་ངས་བསམ་ཡུལ་ལས་འདས་
པའི་གོ་སྐབས་ཤིག་ལ་བརྟེན་ནས་མོ་མཐོང་བ་ཡིན་རྒྱུ་རེད་སྙམ་པའི་སྟབས་ཡིན་པ་འདྲ།
ཡིན་ན་ཡང་། ངའི་མིག་དབང་ཤིན་ཏུ་རྟུལ་བའི་སྒྲིབ་པ་དང་དེའི་ཁར་མོའི་རྒྱན་ཆས་ཀྱིས་
ཡིད་རྨོངས་པར་བྱས་པས་ཆ་རྒྱུས་མེད་པའི་བུ་མོ་འདིའི་ལོ་ཚོད་དང་མཛེས་ཉམས་ལ་འཁྲུལ་
ཤེས་ཀྱི་སྣང་བ་བྱུང་སྟེ། མྱུར་དུ་དགའ་བ་ཁོང་དུ་མ་ནོན་པར་ཐཱ་ཨར་པཱོ་ཐི་ལ་མོ་ནི་སུ་ཡིན་
357

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
པར་འདྲ་རྩད་བྱས་པར། ཁོས་བསམ་པར་ངས་འདྲི་བ་ནི་ལོ་ན་གཞོན་པའི་མཛེས་མ་དེ་ཡིན་
པར་སྙམ་སྟེ། གནས་ལུགས་ཆེན་པོ་ཡོད་མདོག་གིས “འོ། མོ་ནི་མིང་དུ་གྲགས་པའི་མོ་རྐྱང་
ལྕམ་མོ་རཱ་ལང་ཏི་ཟེར་བ་དེ་རེད" ཅེས་བཤད་པ་རེད།
ཉིན་གཉིས་པའི་སྔ་དྲོ། ངའི་རྨོ་མོ་ཁྲོམ་སྲང་དུ་ཐཱ་ཨར་པཱོ་ཐི་དང་ཕྲད་བྱུང་ལ། ཁོ་
ནི་མོ་ཕ་རི་སི་ས་ཆ་ན་ཡོད་དུས་ཀྱི་གྲོགས་པོ་རྙིང་པ་ཡིན། ཕན་ཚུན་གྱི་ལབ་གླེང་གི་
སྐབས་སུ། ཁོ་དང་མོ་གཉིས་ཀྱིས་རང་བཞིན་གྱིས་ང་རང་གླེང་འོངས་པ་རེད། ཐཱ་ཨར་
པཱ་ཐིས་མོར་ངའི་མིག་གི་དབང་པོའི་ཞན་ཆའི་སྐོར་གླེང་བ་ཡིན་མོད། ངོ་མ་བཤད་
ན། ངའི་ཞན་ཆ་འདི་དག་ནི་སྔ་མོ་ནས་ཀུན་ལ་གསལ་ཆ་ཧ་ཅང་ཡོད་ཀྱང་རང་གིས་ད་
དུང་མ་རྟོགས་པར་ཅི་ཞིག་ཡིན་ཁུལ་བྱས་ནས་བསྡད་འདུག ལོ་ན་བགྲེས་ཤིང་གཤིས་
རྒྱུད་འཇམ་པའི་ངའི་རྨོ་མོས་མོ་གཡོ་འོག་ཏུ་ཚུད་པ་ཤེས་ཏེ་ཁོང་ཁྲོ་ཆེན་པོ་ལངས་བྱུང་།
སྔར་ཡིན་ན་ངས་མོའི་གནས་ཚུལ་ཅི་ཡང་མི་ཤེས་པ་སྟེ། ཟློས་གར་ཁང་དེའི་ནང་དུ་རྒྱུས་
མེད་ཀྱི་བགྲེས་མོ་ཞིག་ལ་དགའ་བའི་རྣམ་འགྱུར་བསྟན་ཏེ་བཞད་གད་བསླངས་པ་ཙམ་
རེད། མོས་ང་ཡི་ཧོལ་རྒྱུགས་བྱེད་པའི་སྤྱོད་སྟངས་དེར་ཆད་པ་གཅོད་པའི་ཆེད་དུ། ཐཱ་ཨར་
པཱོ་ཐི་དང་གྲོས་བྱས་ཏེ་ལྐོག་གཡོ་ངན་ཇུས་ཤིག་བཤམས་པ་རེད། དེ་ཡང་། ཐཱ་ཨར་པཱོ་ཐིས་
བསམ་གཟས་ཏེ་ང་དང་གཡོལ་ཐབས་བྱས་ཏེ་ང་རང་མོ་དང་མཚམས་སྦྱོར་ངོ་མ་མ་བྱས་
པ་དང་། ངས་ཁྲོམ་སྲང་དུ “མཛེས་སྡུག་ལྡན་པའི་བུད་མེད་མོ་རྐྱང་རཱ་ལང་ཏི” འཚོལ་
འདྲི་བྱེད་པའི་སྐབས་སུ། ལོ་ན་གཞོན་པའི་བུ་མོ་དེ་ལ་འཁྲུལ་འཚོལ་བྱུང་བ་རེད། དེ་བས།
ང་རང་ཐཱ་ཨར་པཱོ་ཐི་བཞུགས་པའི་མགྲོན་ཁང་དང་ཁ་གྱེས་པའི་རྗེས་སུ་མི་དྲག་གསུམ་པོ་
དང་ཕྲད་པའི་ཁ་བརྡ་དེ་དག་ཀྱང་གོ་དཀའ་བ་ཞིག་མ་ཡིན་ལ། ཁོ་ཚོས་གླུ་ཆུང་ནང་དུ་
ལེན་པའི་ཉི་ནོང•ཏི•རན་ཁཱོ་རའོ་སཱི་ཞེས་པའང་འགྲེལ་བཤད་ཧ་ཅང་སླ་མོའི་ངང་རྒྱག་
ཐུབ་པ་རེད། ང་ལ་ཉིན་མོའི་དཀར་ངོགས་སུ་ཐག་ཉེ་ས་ནས་ལྕམ་མོ་རཱ་ལང་ཏི་མཐོང་བའི་
358

བྱི་ལ་ནག་པོ།
གོ་སྐབས་གཏན་ནས་མ་བྱུང་ལ། མཚན་མོའི་གླུ་དབྱངས་ཀྱི་དགོང་ཚོགས་སྟེང་དུ་ངས་
མིག་ཤེལ་གྱོན་མི་ཕོད་པའི་གླེན་རྟགས་དེ་ནི་དོན་དམ་དུ་ངས་མོའི་ན་ཚོད་ངོ་མ་བརྟོལ་
བར་གེགས་བྱས་པ་ཉིད་རེད། མི་རྣམས་ཀྱིས “ལྕམ་མོ་རཱ་ལང་ཏི” ཞེས་འུར་བརྒྱབ་སྟེ་
ངོ་སོ་བསྟོད་སྐབས། ངོ་མ་བཤད་ན་མངོན་སུམ་དུ་སྟོན་པའི་ཡུལ་ནི་ན་ཚོད་གཞོན་པའི་
བུ་མོ་དེ་ཡིན་ལ། ཡར་ལངས་ཏེ་ཚང་མར་གླུ་དབྱངས་ལེན་མཁན་ཡང་མོ་ལས་གཞན་སུ།
ངའི་རྨོ་མོས་རྫུན་གྱི་ཕུགས་བརྟན་པའི་ཆེད་དུ་སྐབས་དེར་ཡར་ལངས་ཏེ་མོ་དང་འགྲོགས་
ཏེ་མགྲོན་ཁང་གཙོ་བོའི་རྣོ་སྦྲེང་རོལ་ཆས་ཀྱི་གམ་དུ་ཆས་པ་རེད། གལ་ཏེ། གནས་སྐབས་
དེར་ང་རང་མོ་དང་བསྡེབས་ཏེ་ཕར་འགྲོ་རྩིས་བྱེད་པའི་དབང་དུ་བཏང་ན། མོས་སྔ་མོ་ནས་
ང་རང་སྔར་གྱི་ཁ་མལ་ནས་འགུལ་མི་འོས་པའི་གྲ་སྒྲིག་གི་བྱེད་ཐབས་ཡིད་ལ་བཅགས་
ཡོད་ངེས་རེད། ཡིན་ན་ཡང་། རང་ཉིད་ཀྱི་གཟབ་ནན་ཐལ་དྲགས་པས་མོའི་འཆར་སྒོ་དེ་
ཡང་ལས་ཀའི་ལྷག་མར་གྱུར་པ་རེད། ང་ལ་བསྔགས་བརྗོད་ཚད་མེད་བྱེད་པའི་གླུ་སྐད་
དང་། ངའི་མཛའ་མོའི་ལང་ཚོའི་དཔལ་ཡོན་ལ་ཡིད་ཆེས་བརྟན་པོ་སྐྱེད་པར་བྱེད་པའི་
གླུ་སྐད་དག་ནི་དོན་དངོས་སུ་ཡོད་ཚད་ལྕམ་མོ་སི་ཏིས་ཧྥན་ཉི“རཱ་ལང་ཏིའི་མགྲིན་པ་ནས་
བཏེགས་པ་ཞིག་རེད། དེ་བཞིན་དུ་ང་ལ་མིག་ཤེལ་གནང་བ་ཡང་མོས་གོ་སྐབས་བསྐྲུན་
ཏེ་ང་རང་རྨོངས་གཉིད་ལས་སད་དུ་འཇུག་པའི་ཆེད་ཡིན་ལ། དེས་ང་ལ་གཏིང་ཟབ་པའི་
སློབ་གསོ་ཐེངས་ཤིག་ཐོབ་ཏུ་བཅུག་པ་རེད། གཞན་ཡང་། ངའི་རྨོ་མོས་གྱོན་པའི་མིག་ཤེལ་
དེ་སྔ་མོ་ནས་ངའི་ན་ཚོད་དང་རན་པའི་ཤེལ་ལྡེབ་གཉིས་སུ་བསྒྱུར་ཡོད་པས་ངའི་གདོང་
པར་བསྐྱོན་ན་ཤིན་ཏུ་འཕྲོད་པོ་འདུག དེ་ནི་ཕལ་ཆེར་ངས་ཁ་གསབ་བྱེད་མི་དགོས་པའི་
དོན་ཞིག་ཡིན་ལས་ཆེ།
ངེད་གཉིས་ཀྱི་གཉེན་སྒྲིག་ལ་ཆོ་ག་རྫུན་མ་སྤེལ་མཁན་གྱི་བར་པ་དེ་དོན་དངོས་སུ་
ཐཱ་ཨར་པཱོ་ཐིའི་གྲོགས་པོ་ཞིག་ཡིན་པ་ལས་ཆོས་དཔོན་ཞིག་གཏན་ནས་མིན། ཁོ་ནི་ཕུལ་
359

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དུ་བྱུང་བའི “ཤིང་རྟའི་ཁ་ལོ་པ” ཞིག་ལས་མ་འདས་ཏེ། ཆོས་གོས་ནག་པོ་ཕུད་ཏེ་ལྭ་རིང་
གྱོན་རྗེས “ཁྱོ་ཤུག་གསར་པ་གཉིས” ཤིང་རྟར་བཞུགས་སུ་གསོལ་ཏེ་གྲོང་ཁྱེར་ནས་ཕྱིར་
བུད་པ་ཡིན། སྐབས་དེར། ཐཱ་ཨར་པཱོ་ཐི་ཁོའི་ལོགས་སུ་ཙོག་ཅིང་འདྲེ་རྒན་འདི་གཉིས་
ཀྱིས “ཁྲ་ཆུང་མིག་གིས་དོན་དག་གི་མཐའ་མཇུག་གི་བརྒྱུད་རིམ་དངོས་སུ་མཐོང་བ”
དང་། མགྲོན་ཁང་སྦུག་མའི་ནང་གི་ཕྱེད་ཙམ་ཕྱེ་བའི་སྒེའུ་ཁུང་ལས་ཁ་གཉེར་སྣ་གཉེར་
བྱས་ཏེ་འཁྲབ་ཚན་འདིའི་མཇུག་འབྲས་ལ་ལོངས་སྤྱོད་གནང་སྟེ་ཁོང་འཛུམ་དབང་མེད་
དུ་ཤོར་བ་རེད། ངས་སྤྱོད་སྟངས་འདི་ལ་བཟོད་བསྲན་བྱེད་མི་ཐུབ་པས། ཁོ་གཉིས་ལ་
བསམ་ཞིག་ཤེས་སུ་འཇུག་དགོས་ངེས་རེད་སྙམ།
ཡིན་ན་ཡང་། ད་ལྟ་ང་རང་རྨོ་མོའི་ཁྱོ་ག་མིན་པས། དོན་འདི་བསམ་པ་ཙམ་གྱིས་
ཡིད་ལ་སྤྲོ་བ་དཔག་ཏུ་མེད་པ་སྐྱེས་འོངས་མོད། འོན་ཀྱང་། སྐབས་འདིའི་རིང་དུ་ང་རང་
ལྕམ་མོ་རཱ་ལང་ཏི་སྟེ། སཱི་ཏིས་ཧྥན་ཉིའི་ཁྱོ་གར་གྱུར་ཡོད་པ་རེད། དེ་བས། ངའི་རྨོ་མོས་
ཚེ་འདིར(གལ་ཏེ་མོ་དངོས་སུ་ཚེ་ལས་འདས་ཀྱང)ང་རང་མོའི་རྒྱུ་ནོར་གྱི་ཤུལ་འཛིན་པ་
ཉག་ཅིག་ཏུ་བསྐོས་ཡོད་པར་མ་ཟད། ད་དུང་སེམས་ཁུར་དང་བཅས་ང་དང་སཱི་ཏིས་ཧྥན་
ཉིའི་གཉེན་དོན་ལ་རྒྱབ་རོགས་ཀྱང་བྱས་ཡོད་པ་རེད། མདོར་ན། དུས་འདི་ནས་བཟུང་།
ངས་གྲོགས་མོར་མཛའ་འཕྲིན་བསྐུར་བའི་རྒྱུན་བཅད་པ་ཡིན་ལ། མིག་ཤེལ་དང་གཏན་
ནས་འབྲལ་ཐབས་མེད་པའི་བརྟུལ་ཞུགས་བླངས་པ་ཡིན།
360

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བྱི་ལ་ནག་པོ།
ཨའེ་ལུན•ཕུ་ཡི་སྒྲུང་ཐུང་བདམས་བསྒྲིགས།
[ཨ་མེ་རི་ཁ] ཨའེ་ལུན•ཕུས་བརྩམས།
འབྲོང་བུ་རྡོ་རྗེ་རིན་ཆེན་གྱིས་རྒྱ་ཡིག་ནས་བསྒྱུར།
མཚོ་སྔོན་མི་རིགས་དཔེ་སྐྲུན་ཁང་།
སྡོད་གནས།མཚོ་སྔོན་ཞིང་ཆེན་ཟི་ལིང་གྲོང་ཁྱེར་ཐུན་རིན་ལམ་སྒོ་ཨང10པ། (810001)
འགྲེམས་སྤེལ་ཁ་པར།/0971-6123221 འདྲི་རྩད་ཁ་པར། /0971-6138933
E—mail/qhmzcbs@sohu.com དྲ་གནས། www.qhmzcbs.com
གཙོ་སྒྲིག་པ་དང་ཇུས་འགོད་པ། བསོད་ལོ།
རྩོམ་སྒྲིག་འགན་འཁུར་པ། རྣམ་འཇོམས་དབང་རྒྱལ།
མདུན་ཤོག་འཆར་འགོད་པ། ཝང་ཅིན།
དཔར་སྐྲུན་འགན་ལེན་པ། ཀྲའོ་རུང་ཉན།
འགྲེམས་སྤེལ། མཚོ་སྔོན་མི་རིགས་དཔེ་སྐྲུན་ཁང་པར་སྐྲུན་འགྲེམས་སྤེལ་པུའུ།
བརྒྱུད་འཚོང༌། མཚོ་སྔོན་ཞིང་ཆེན་ཞིན་ཧྭ་འགྲེམས་སྤེལ(ཚོགས་པ)ཚད་ཡོད་ཀུང་སི།
པར་འདེབས། ཧྲེན་ཀྲེན་ཧྭ་ཞིན་ཚོན་པར་པར་བཟོ་ཚད་ཡོད་ཀུང་སི།
དེབ་ཚད། 720mmx1000mm 1/16 ཡིག་གྲངས། ཁྲི30
དཔར་ཤོག 24
པར་གཞི། 2020ལོའི་ཟླ12པར་པར་གཞི་དང་པོ་བསྒྲིགས།
དཔར་ཐེངས། 2020ལོའི་ཟླ12པར་དཔར་ཐེངས་དང་པོ་དཔར།
དཔེ་རྟགས། ISBN978-7-5420-3639-1 རིན་གོང་། སྒོར58.00
པར་དབང་འདི་གར་ཡོད་པས་པར་བཤུས་བརྒྱབ་ན་ཁྲིམས་ཆད་ཕོག
(ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་འབྲེལ་གཏུག་བྱོས)

འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས། ༼དེབ20༽
《ལྕམ་ཆུང་བྷོ་ཝ་རིའི་གཏམ་རྒྱུད》
《ཅ་ཅོ་དང་ཁོང་ཁྲོ》
《འཇིག་རྟེན་འདི་རྒུད་པའི་གཡང་དུ་ལྷུང》
《གྲོ་ཞིང་ཁའི་སྲུང་མ》
《ལོ་བརྒྱའི་ཁེར་རྐྱང》
《ཤོག་བྱའི་རྗེས་སྙེག་མཁན》
《ཡིག་འབྲུ་དམར་པོ》
《དུང་ཟླ་དང་དོང་ཙེ་དྲུག》
《རླུང་ཁའི་རི་ཁྱིམ》
《ཐེག་པར་དཀའ་བའི་ཚེ་སྲོག་གི་ཡང་བ》
《གཟུགས་འགྱུར་ཟིན་ཐོ》(ཁཱ་དྷུ་ཁ་ཡི་སྒྲུང་གཏམ་ཐུང་འབྲིང་བདམས་བསྒྲིགས)
《དབྱིན་སྒོར་ཁྲི་བརྒྱ་ཤོག་མ》(མ་ཁུ•ཐོ་ཝུན་གྱི་སྒྲུང་ཐུང་བདམས་བསྒྲིགས)
《མདོག་འགྱུར་ད་བྱིད》(ཆི་ཧོ་དྷུ་ཡི་སྒྲུང་གཏམ་ཐུང་འབྲིང་བདམས་བསྒྲིགས)
《རྒྱུས་མེད་པའི་བུད་མེད་ཅིག་གི་འཕྲིན་ཡིག》 (ཟི་ཝེ་ཀི་ཡི་སྒྲུང་གཏམ་ཐུང་འབྲིང་བདམས་བསྒྲིགས)
《མའེ་ཆིའི་ལེགས་སྐྱེས》 (ཨའོ•ཧིན་ལི་ཡི་སྒྲུང་ཐུང་བདམས་བསྒྲིགས)
《འབྲོག་སྟོང་གི་འབོད་སྐད》 (འཇེག•ལོན་ཏོན་གྱི་སྒྲུང་གཏམ་ཐུང་འབྲིང་བདམས་བསྒྲིགས)
《ལུའོ་ཧྲེང་སྒོ་མོ》(ཅེ་ཁྲོན་ལུང་ཀྲེ་ཅེ་ཡི་སྒྲུང་གཏམ་ཐུང་འབྲིང་བདམས་བསྒྲིགས)
《བྱི་ལ་ནག་པོ》(ཨའེ་ལུན·ཕུ་ཡི་སྒྲུང་ཐུང་བདམས་བསྒྲིགས)
《མགུལ་རྒྱན》(མོ་པེ་སན་ཐེ་ཡི་སྒྲུང་ཐུང་བདམས་བསྒྲིགས)
《ཁཱར་མེན》《མེ་རི་མེ་ཡི་སྒྲུང་གཏམ་ཐུང་འབྲིང་བདམས་བསྒྲིགས།

世界文学名著藏译工程(共20部)
《包法利夫人》
《喧哗与骚动》
《瓦解》
《麦田里的守望者》
《百年孤独》
《追风筝的人》
《红字》
《月亮和六便士》
《呼啸山庄》
《生命中不能承受之轻》
《变形记》 (卡夫卡中短篇小说选)
《百万英磅》 (马克・吐温短篇小说选)
《变色龙》 (契诃夫中短篇小说选)
《一个陌生女人的来信》 (茨威格中短篇小说选)
《麦琪的礼物》 (欧·亨利短篇小说选)
《荒野的呼唤》 (杰克·伦敦中短篇小说选)
《罗生门》 (芥川龙之介中短篇小说选)
《黑猫》 (爱伦·坡短篇小说选)
《项链》 (莫泊桑短篇小说选)
《卡门》 (梅里美中短篇小说选)

黑猫
爱伦·坡短篇小说选
美] 爱伦 · 坡 著
布 · 多杰仁青 译
ISBN 978-7-5420-3639-1
9 787542 036391">

